[{"Law_reference": "O‘zbekiston Respublikasi Vazirlar Mahkamasining qarori, 04.05.2021 yildagi 272-son", "Law_title": "Avtomototransport vositalarini boshqarish huquqini beruvchi haydovchilik guvohnomalarini olish uchun imtihonlarni o‘tkazish sohasiga xususiy sektorni jalb etishga doir qo‘shimcha chora-tadbirlar to‘g‘risida", "Law_content": "O‘zbekiston Respublikasi Prezidentining “Davlat tomonidan tartibga solinadigan sohalarga xususiy sektorni jalb etish bo‘yicha qo‘shimcha chora-tadbirlar to‘g‘risida” 2020-yil 7-dekabrdagi PQ-4913-son  qaroriga  muvofiq, shuningdek, yo‘l harakati sohasida davlat tomonidan ko‘rsatiladigan xizmatlarga xususiy sektorni kengroq jalb etish maqsadida Vazirlar Mahkamasi qaror qiladi: 1. O‘zbekiston Respublikasi Prezidentining “Davlat tomonidan tartibga solinadigan sohalarga xususiy sektorni jalb etish bo‘yicha qo‘shimcha chora-tadbirlar to‘g‘risida” 2020-yil 7-dekabrdagi PQ-4913-son  qaroriga  muvofiq, avtomototransport vositalari va shahar elektr transporti vositalari haydovchilarini tayyorlash, qayta tayyorlash va ularning malakasini oshirish bo‘yicha nodavlat ta’lim xizmatlari ko‘rsatish faoliyati uchun litsenziyaga ega tadbirkorlik subyektlariga (keyingi o‘rinlarda — tadbirkorlik subyektlari) barcha toifadagi avtomototransport vositalarini (trolleybus va tramvaydan tashqari) boshqarish huquqini beruvchi haydovchilik guvohnomasini olish uchun nazariy va amaliy imtihonlarni o‘tkazish huquqi berilganligi ma’lumot uchun qabul qilinsin. 2. O‘zbekiston Respublikasi Ichki ishlar vazirligi 2021-yil 1-iyundan boshlab: haydovchilik guvohnomasini olish uchun nazariy va amaliy imtihonlarni o‘tkazish huquqiga ega bo‘lgan tadbirkorlik subyektlari xizmat ko‘rsatish hududlarida Davlat yo‘l harakati xavfsizligi xizmatining (keyingi o‘rinlarda — DYHXX) nazariy va amaliy imtihonlarni o‘tkazish bo‘yicha faoliyatini tadbirkorlik subyektlarining tegishli litsenziyasi amal qilish sanasidan e’tiboran to‘xtatsin; haydovchilik guvohnomasini olish uchun nazariy va amaliy imtihonlarni o‘tkazish huquqiga ega bo‘lgan tadbirkorlik subyektlari hamda davlat xizmatlari markazlari bilan o‘zaro axborot almashinuvi yo‘lga qo‘yilishini tashkil etish choralarini ko‘rsin; tadbirkorlik subyektlarida haydovchilik guvohnomasini olish uchun o‘tkaziladigan nazariy va amaliy imtihonlar jarayoni ustidan DYHXX vakilining bevosita yoki onlayn nazoratini ta’minlasin. 3. O‘zbekiston Respublikasi Ichki ishlar vazirligi Vazirlar Mahkamasi huzuridagi Ta’lim sifatini nazorat qilish davlat inspeksiyasi, Sog‘liqni saqlash vazirligi hamda Axborot texnologiyalari va kommunikatsiyalarini rivojlantirish vazirligi bilan birgalikda uch oy muddatda quyidagilarni nazarda tutuvchi avtomatlashtirilgan Yagona axborot tizimini yaratish bo‘yicha texnik topshiriqni ishlab chiqsin: DYHXXga tegishli barcha axborot tizimlarini mazkur Yagona axborot tizimiga integratsiya qilish; o‘quv guruhlaridagi haydovchilikka nomzodlar to‘g‘risida ma’lumotlar bazasini shakllantirish; o‘quv guruhlaridagi haydovchilikka nomzodlarni identifikatsiya qilish orqali ularning kundalik ta’lim jarayonidagi ishtirokini (davomatini) nazorat qilish; yakuniy imtihonlarni nazorat qilish orqali ta’lim sifatini baholash; imtihon natijalari bo‘yicha elektron ma’lumotlar bazasini shakllantirish, ularning tahlillariga ko‘ra Vazirlar Mahkamasi huzuridagi Ta’lim sifatini nazorat qilish davlat inspeksiyasi tomonidan tuziladigan o‘quv muassasalari reytingini yuritish va e’lon qilish; Yagona axborot tizimini Sog‘liqni saqlash vazirligining ma’lumotlar bazasi bilan integratsiya qilgan holda haydovchi va haydovchilikka nomzodlarning avtomototransport vositasini boshqarishga yaroqliligi to‘g‘risidagi ma’lumotlarni elektron tarzda olish. 4. O‘zbekiston Respublikasi Hukumatining  ilovaga  muvofiq ayrim qarorlariga o‘zgartirish va qo‘shimchalar kiritilsin. 5. O‘zbekiston Respublikasi Ichki ishlar vazirligi manfaatdor vazirliklar va idoralar bilan birgalikda o‘zlari qabul qilgan normativ-huquqiy hujjatlarni bir oy muddatda mazkur qarorga muvofiqlashtirsin. 6. Mazkur qarorning bajarilishini nazorat qilish O‘zbekiston Respublikasi ichki ishlar vaziri P.R. Bobojonov zimmasiga yuklansin. Vazirlar Mahkamasining  O‘zbekiston Respublikasi Hukumatining ayrim qarorlariga kiritilayotgan o‘zgartirish va qo‘shimchalar 2. Vazirlar Mahkamasining “Avtomototransport vositalari va shahar elektr transport vositalari haydovchilarini tayyorlash, qayta tayyorlash hamda ularning malakasini oshirish bo‘yicha nodavlat ta’lim xizmatlari ko‘rsatish faoliyatini litsenziyalash tartibini yanada takomillashtirish chora-tadbirlari to‘g‘risida” 2018-yil 31-maydagi 408-son  qarorida : a) qarorning  nomlanishi  quyidagi tahrirda bayon qilinsin: “Avtomototransport vositalari va shahar elektr transport vositalari haydovchilarini tayyorlash, qayta tayyorlash va ularning malakasini oshirish hamda avtomototransport vositalarini boshqarish huquqini beruvchi haydovchilik guvohnomasini olish uchun nazariy va amaliy imtihonlarni o‘tkazish bo‘yicha nodavlat ta’lim xizmatlari ko‘rsatish faoliyatini litsenziyalash tartibini yanada takomillashtirish chora-tadbirlari to‘g‘risida”; b)  1-band  quyidagi tahrirda bayon qilinsin: “1. Quyidagilar: Avtomototransport vositalari va shahar elektr transporti vositalari haydovchilarini tayyorlash, qayta tayyorlash va ularning malakasini oshirish hamda avtomototransport vositalarini boshqarish huquqini beruvchi haydovchilik guvohnomasini olish uchun nazariy va amaliy imtihonlarni o‘tkazish bo‘yicha nodavlat ta’lim xizmatlari ko‘rsatish faoliyatini litsenziyalash tartibi to‘g‘risidagi nizom 1-ilovaga muvofiq; Davlat ta’lim muassasalari hamda avtomototransport vositalari va shahar elektr transporti vositalari haydovchilarini tayyorlash, qayta tayyorlash va ularning malakasini oshirish bo‘yicha nodavlat ta’lim xizmatlari ko‘rsatish faoliyatini amalga oshiruvchi boshqa yuridik shaxslarning o‘quv guruhlarini ro‘yxatga olish, shuningdek, imtihonlarni o‘tkazish va milliy haydovchilik guvohnomasini berish tartibi to‘g‘risidagi nizom 2-ilovaga muvofiq; Avtomototransport vositalarini boshqarish huquqini beruvchi milliy haydovchilik guvohnomasini olish uchun nazariy va amaliy imtihonlarni tadbirkorlik subyektlari — yuridik shaxslar tomonidan o‘tkazish tartibi to‘g‘risidagi nizom 2 1 -ilovaga muvofiq; Avtomototransport vositalari va shahar elektr transporti vositalari haydovchilarini tayyorlash, qayta tayyorlash va ularning malakasini oshirish tartibi to‘g‘risidagi nizom 3-ilovaga muvofiq; Avtomototransport vositalari va shahar elektr transporti vositalari haydovchilarini tayyorlash va qayta tayyorlashga qo‘yiladigan davlat talablari 4-ilovaga muvofiq; Avtomototransport vositalari va shahar elektr transporti vositalari haydovchilarining malakasini oshirishga qo‘yiladigan davlat talablari 5-ilovaga muvofiq tasdiqlansin”; v)  1-ilovada : Nizomning  nomlanishi  quyidagi tahrirda bayon qilinsin: “Avtomototransport vositalari va shahar elektr transporti vositalari haydovchilarini tayyorlash, qayta tayyorlash va ularning malakasini oshirish hamda avtomototransport vositalarini boshqarish huquqini beruvchi haydovchilik guvohnomasini olish uchun nazariy va amaliy imtihonlarni o‘tkazish bo‘yicha nodavlat ta’lim xizmatlari ko‘rsatish faoliyatini litsenziyalash tartibi to‘g‘risidagi nizom”; 1-band  quyidagi tahrirda bayon qilinsin: “1. Mazkur Nizom avtomototransport vositalari va shahar elektr transporti vositalari haydovchilarini tayyorlash, qayta tayyorlash va ularning malakasini oshirish hamda avtomototransport vositalarini boshqarish huquqini beruvchi haydovchilik guvohnomasini olish uchun imtihonlarni o‘tkazish bo‘yicha nodavlat ta’lim xizmatlari ko‘rsatish faoliyatini litsenziyalash tartibini belgilaydi”; 2-band  quyidagi tahrirda bayon qilinsin: “2. Avtomototransport vositalari va shahar elektr transporti vositalari haydovchilarini tayyorlash, qayta tayyorlash va ularning malakasini oshirish hamda avtomototransport vositalarini boshqarish huquqini beruvchi haydovchilik guvohnomasini olish uchun imtihonlarni o‘tkazish bo‘yicha nodavlat ta’lim xizmatlari ko‘rsatish faoliyatini tashkil etish uchun yuridik shaxslarga litsenziya berish, litsenziya amal qilishini to‘xtatib turish yoki to‘xtatish, shuningdek, uni bekor qilish va qayta rasmiylashtirish O‘zbekiston Respublikasi Vazirlar Mahkamasi huzuridagi Ta’lim sifatini nazorat qilish davlat inspeksiyasi tomonidan amalga oshiriladi”; 3-bandga  “malakasini oshirish” so‘zlaridan keyin “hamda avtomototransport vositalarini boshqarish huquqini beruvchi haydovchilik guvohnomasini olish uchun imtihonlarni o‘tkazish” so‘zlari qo‘shilsin; 4-bandda : birinchi xatboshiga  “malakasini oshirish” so‘zlaridan keyin “hamda avtomototransport vositalarini boshqarish huquqini beruvchi haydovchilik guvohnomasini olish uchun imtihonlarni o‘tkazish” so‘zlari qo‘shilsin; quyidagi mazmundagi sakkizinchi xatboshi qo‘shilsin: “o‘quv guruhlaridagi haydovchilikka nomzodlarni identifikatsiya qilish orqali, ularning kundalik ta’lim jarayonidagi ishtirokini nazorat qilish hamda yakuniy imtihonlarni nazorat qilib, ta’lim sifatini baholab borish tizimlarining mavjudligi hamda ushbu tizimlarning Davlat yo‘l harakati xavfsizligi xizmati (keyingi o‘rinlarda — DYHXX) bilan integratsiya qilinganligi”; quyidagi mazmundagi 6 1 -band qo‘shilsin: “6 1 . Avtomototransport vositalarini boshqarish huquqini beruvchi haydovchilik guvohnomasini olish uchun nazariy va amaliy imtihonlarni o‘tkazish faoliyati bilan shug‘ullanuvchi tadbirkorlik subyektlari — yuridik shaxslarga qo‘yiladigan maxsus litsenziya talablari va shartlariga quyidagilar kiradi: haydovchilikka nomzodlarni imtihondan o‘tkazish bo‘yicha davlat xizmatini ko‘rsatish uchun elektron buyurtma (murojaat)larni qabul qilish tizimining mavjudligi; haydovchilikka nomzodlarning elektron ro‘yxatini shakllantirish, imtihonlarni o‘tkazish muddatlarini belgilash va haydovchilikka nomzodlarni hamda DYHXX mas’ul xodimini oldindan xabardor qilish tizimining shakllantirilganligi; haydovchilikka nomzodlarni nazariy imtihondan o‘tkazish uchun o‘quv dasturini qamrab olgan elektron (animatsion) test savollari to‘plamining shakllantirilganligi; nazariy imtihonlarni o‘tkazish uchun kamida 72 m 2  bo‘lgan, alohida kabinalarga ajratilgan (operator va nomzodlar maxsus oyna bilan ajratilgan) shuningdek, texnik vositalar (kameralar) bilan maxsus jihozlangan zal (xonalar), avtomototransport vositalarining toifa(lar) yo‘nalishi bo‘yicha amaliy imtihonlarni o‘tkazish uchun kamida 10000 m 2  yer maydoniga ega bo‘lgan, avtomatlashtirilgan avtodrom va maxsus jihozlangan avtomototransport vositalarining mavjudligi, ularning mazkur Nizomga 2-ilovada keltirilgan talablarga muvofiqligi; haydovchilikka nomzodlarni identifikatsiya qilish, ulardan nazariy va amaliy imtihonlarni inson omilisiz, avtomatlashtirilgan holda qabul qilish, natijalarini baholash, elektron bayonnomalarni shakllantirish va uzatish tizimlarining mavjudligi; imtihonlarni o‘tkazish tizimlari unumdorligining xizmat ko‘rsatish hududi (Qoraqalpog‘iston Respublikasi, viloyatlar, Toshkent shahri)da imtihon topshiruvchilar soniga muvofiqligi; imtihonlar jarayonini vakolatli davlat organlari tomonidan onlayn rejimida nazorat qilish hamda jamoatchilik e’tiboriga videotranslatsiya qilish imkoniyatining mavjudligi; nazariy va amaliy imtihonlarni muvaffaqiyatli topshirgan shaxslarga haydovchilik guvohnomasini olish uchun asos bo‘ladigan maxsus himoyalangan sertifikatlarni shakllantirish, sertifikatlar rekvizitlarini davlat xizmatlari markazi hamda ichki ishlar organlariga avtomatlashtirilgan holda taqdim etish imkoniyatining mavjudligi; o‘tkazilgan imtihon natijalari bo‘yicha elektron ma’lumotlar bazasini shakllantirish, ularning tahlillariga ko‘ra Vazirlar Mahkamasi huzuridagi Ta’lim sifatini nazorat qilish davlat inspeksiyasi tomonidan tuziladigan o‘quv muassasalari reytingini yuritish va e’lon qilish mexanizmining yaratilganligi; mazkur bandda nazarda tutilgan barcha jarayonlarning DYHXX yagona boshqaruv markaziga integratsiya qilinishi, boshqarilishi va nazorat qilinishi; tadbirkorlik subyektlari — yuridik shaxslar tomonidan imtihonlarni o‘tkazish bo‘yicha davlat xizmatlarini ko‘rsatishga doir tartib-taomillar (murojaatlarni qabul qilish, qayd etish, ko‘rib chiqish, imtihonlarni tashkil etish, o‘tkazish, baholash mezonlari, axborot almashinuvi, ish yuritish va boshqa ma’muriy tartib-taomillar) DYHXX bilan 15 ish kuni mobaynida kelishilgan holda tasdiqlanganligi (DYHXX kelishish jarayonida avvalgi rad etish sabablaridan boshqa sabablarni vaj qilishi taqiqlanadi)”; 7-bandga  quyidagi mazmundagi to‘qqizinchi — o‘n birinchi xatboshilar qo‘shilsin: “haydovchilikka nomzodlarni nazariy imtihondan o‘tkazish uchun o‘quv dasturini qamrab olgan elektron (animatsion) test savollari to‘plamining mulkiy yoki boshqa ashyoviy huquq bilan yuridik shaxsga tegishliligi haqidagi hujjat (avtomototransport vositalarini boshqarish huquqini beruvchi haydovchilik guvohnomasini olish uchun nazariy va amaliy imtihonlarni o‘tkazish faoliyati bilan shug‘ullanuvchi tadbirkorlik subyektlari — yuridik shaxslar uchun); nazariy imtihonlarni o‘tkazish uchun texnik va texnologik vositalar bilan maxsus jihozlangan zal (xonalar), avtomototransport vositalarining barcha toifalari bo‘yicha amaliy imtihonlarni o‘tkazish uchun avtomatlashtirilgan avtodrom va maxsus jihozlangan avtomototransport vositalarining mulkiy yoki boshqa ashyoviy huquq bilan yuridik shaxsga tegishliligi haqidagi hujjat (avtomototransport vositalarini boshqarish huquqini beruvchi haydovchilik guvohnomasini olish uchun nazariy va amaliy imtihonlarni o‘tkazish faoliyati bilan shug‘ullanuvchi tadbirkorlik subyektlari — yuridik shaxslar uchun); avtomototransport vositalarini boshqarish huquqini beruvchi haydovchilik guvohnomasini olish uchun nazariy va amaliy imtihonlarni o‘tkazishda foydalaniladigan avtomatlashtirilgan tizimlarning qonunchilik hujjatlari talablariga muvofiqligi to‘g‘risida vakolatli organning ekspertiza xulosasi nusxasi (avtomototransport vositalarini boshqarish huquqini beruvchi haydovchilik guvohnomasini olish uchun nazariy va amaliy imtihonlarni o‘tkazish faoliyati bilan shug‘ullanuvchi tadbirkorlik subyektlari — yuridik shaxslar uchun)”; to‘qqizinchi xatboshi  tegishlicha o‘n ikkinchi xatboshi deb hisoblansin; 10-banddagi  “ilovadagi” so‘zi “1-ilovadagi” so‘zi bilan almashtirilsin; 21-bandning  ikkinchi xatboshisi  quyidagi tahrirda bayon qilinsin: “DYHXX avtomototransport vositalari va shahar elektr transport vositalari haydovchilarini tayyorlash, qayta tayyorlash va ularning malakasini oshirish tizimida davriy ravishda o‘quv hamda nazariy va amaliy imtihonlar jarayonining monitoringini olib boradi hamda aniqlangan kamchiliklar yuzasidan rasmiylashtirilgan dalolatnoma asosida O‘zbekiston Respublikasi Vazirlar Mahkamasi huzuridagi Ta’lim sifatini nazorat qilish davlat inspeksiyasiga taqdimnoma kiritadi”; 23-band  quyidagi tahrirda bayon qilinsin: “23. Avtomototransport vositalari va shahar elektr transporti vositalari haydovchilarini tayyorlash, qayta tayyorlash va ularning malakasini oshirish hamda avtomototransport vositalarini boshqarish huquqini beruvchi haydovchilik guvohnomasini olish uchun nazariy va amaliy imtihonlarni o‘tkazish bo‘yicha xizmat ko‘rsatish faoliyatini litsenziyalash uchun qo‘shimcha litsenziya talablari va shartlariga litsenziat tomonidan rioya etilishini rejali tekshirish DYHXXning vakolatli vakili ishtirokida amalga oshiriladi”; 27-bandning  oltinchi xatboshisidan  “amal qilish muddatini uzaytirish,” so‘zlari chiqarib tashlansin; 29-band  quyidagi tahririda bayon qilinsin: “29. Avtomototransport vositalari va shahar elektr transporti vositalari haydovchilarini tayyorlash, qayta tayyorlash va ularning malakasini oshirish hamda avtomototransport vositalarini boshqarish huquqini beruvchi haydovchilik guvohnomasini olish uchun nazariy va amaliy imtihonlarni o‘tkazish bo‘yicha nodavlat ta’lim xizmatini ko‘rsatish faoliyatini amalga oshirish huquqini beruvchi litsenziyani olish uchun bazaviy hisoblash miqdorining o‘n baravari miqdorida davlat boji undiriladi. Litsenziya olish uchun Yagona interaktiv davlat xizmatlari portali orqali murojaat etilganda, ushbu bandning birinchi xatboshisida ko‘rsatilgan davlat bojining 90 foizi undiriladi.”; ilovada : ilova belgisi  quyidagi tahrirda bayon qilinsin: “Avtomototransport vositalari va shahar elektr transporti vositalari haydovchilarini tayyorlash, qayta tayyorlash va ularning malakasini oshirish hamda avtomototransport vositalarini boshqarish huquqini beruvchi haydovchilik guvohnomasini olish uchun nazariy va amaliy imtihonlarni o‘tkazish bo‘yicha nodavlat ta’lim xizmatlari ko‘rsatish faoliyatini litsenziyalash tartibi to‘g‘risidagi nizomga 1-ilova”; nomlanishi  quyidagi tahrirda bayon qilinsin: “Avtomototransport vositalari va shahar elektr transporti vositalari haydovchilarini tayyorlash, qayta tayyorlash va ularning malakasini oshirish hamda avtomototransport vositalarini boshqarish huquqini beruvchi haydovchilik guvohnomasini olish uchun nazariy va amaliy imtihonlarni o‘tkazish bo‘yicha nodavlat ta’lim xizmatlari ko‘rsatish faoliyatini litsenziyalash sxemasi”; sxemaning  rus tilidagi matnida 1-bosqichni amalga oshirish mexanizmi matnidagi “v sfere podgotovki, perepodgotovki i povisheniya kvalifikatsii voditeley avtomototransportnix sredstv i sredstv gorodskogo elektricheskogo transporta” so‘zlari chiqarib tashlansin; quyidagi mazmundagi 2-ilova qo‘shilsin: “Avtomototransport vositalari va shahar elektr transporti  Avtomototransport vositalarini boshqarish huquqini beruvchi milliy haydovchilik guvohnomasini olish uchun nazariy va amaliy imtihonlarni o‘tkazishda foydalaniladigan obyektlarning jihozlanishiga qo‘yiladigan talablar I. Avtomatlashtirilgan avtodromga qo‘yiladigan talablar 1. Avtomatlashtirilgan avtodrom quyidagi asosiy elementlardan iborat bo‘lishi kerak: haydovchilikka nomzodning avtotransport vositasini amaliy boshqarish bo‘yicha ko‘nikmalarini avtomatlashtirilgan holda sinovdan o‘tkazishga mo‘ljallangan, yo‘l harakatini tashkil etishning texnik vositalari bilan jihozlangan, umumiy foydalanishdagi yo‘llardan ajratilgan yopiq hududdagi maxsus maydoncha; dispetcherlik (nazorat) punkti; maxsus jihozlangan avtomototransport vositalari hamda yo‘l harakatini tashkil etishning texnik vositalarini o‘zaro bog‘lovchi markaziy dasturiy majmua; haydovchilikka nomzodlar tomonidan amalga oshirilgan har bir sinov mashqlari natijalarini inson omilisiz baholash uchun avtomatlashtirilgan nazorat tizimi. 2. Avtomatlashtirilgan avtodrom maxsus maydonchasining loyiha parametrlari va elementlari vakolatli davlat organlari tomonidan belgilanadigan talablarga muvofiq bo‘lishi kerak. Bunda avtomatlashtirilgan avtodrom maxsus maydonchasida: a) “A” toifasi uchun “Harakatni boshlash (start)”, “Ilon izi”, “Tor yo‘lak”, “Tezlashish-sekinlashish”, “Gabaritli yarim aylana”, “Gabaritli koridor”, “Past tezlikda harakatlanish”, “Gabaritli sakkiz”, “Harakatni yakunlash (Finish)”; b) “B”, “C”, “D” toifalari uchun “Harakatni boshlash (Start)”, “Piyodalar o‘tish joyi”, “To‘xtash va tik balandlikka ko‘tarilish (estakada)”, “90 gradus burchak ostida burilishlar”, “Tor joyda qayrilib olish uchun boksga kirish”, “Harakat tartibga solingan chorraha”, “Ilon izi”, “Orqaga harakatlanib parallel to‘xtash (parkovka)”, “Temir yo‘l kesishmasi” (tartibga solinmagan), “Tezlashish bo‘lagi”, “Avariya holatda to‘xtash”, “Harakatni yakunlash (Finish)”; v) “BE”, “CE”, “DE” toifalari uchun “Harakatni boshlash (Start)”, “Orqa bortni platformaga qo‘yish”, “Platformadan yo‘lga chiqish”, “Gabaritli koridorda orqa tomonga to‘g‘ri chiziqda harakatlanish”, “Harakatni yakunlash (Finish)” elementlarining mavjudligi majburiydir. 3. Avtomatlashtirilgan avtodrom tizimi orqali nazorat qilinadigan sinov mashqlarining joylari va elementlarini belgilash uchun maxsus yo‘l chiziqlaridan foydalanilishi mumkin. 4. Avtomatlashtirilgan avtodrom undagi yo‘l-ko‘cha tarmog‘i elementlarining avtomatlashtirilgan avtodrom tizimi elementi sifatida faoliyat ko‘rsatishini ta’minlash uchun qo‘shimcha ravishda sezgir datchiklar (uzatgichlar), elektr ta’minoti va aloqa liniyalariga ega bo‘lishi kerak. 5. Datchiklar (uzatgichlar) statsionar o‘rnatilgan bo‘lishi, mexanik yoki ob-havo omillari ta’sirida o‘z joyini yoki texnik xususiyatini o‘zgartirmasligi va transport vositalari harakatiga xalaqit bermasligi kerak. 6. Dispetcherlik (nazorat) punktining joylashuvi avtomatlashtirilgan avtodromdagi vaziyatni bevosita kuzatish imkonini berishi lozim. 7. Dispetcherlik (nazorat) punkti haydovchilikka nomzodlarning harakatlarini ko‘rsatib turadigan kompyuter va monitorlar, avtomatlashtirilgan avtodrom tizimining elementi sifatida ishlaydigan axborotni doimiy qabul qilish, uzatish va qayta ishlash uskunalari, ovozli aloqa vositalari bilan jihozlangan bo‘lishi lozim. 8. Dispetcherlik (nazorat) punktining elektr ta’minoti uskunalari himoyalangan va barqaror ishlashini ta’minlovchi tizim bilan jihozlanadi. 9. Avtomatlashtirilgan avtodrom tizimi quyidagi talablarga javob berishi kerak: haydovchilikka nomzodning amaliy boshqarish ko‘nikmalarini inson omilisiz baholash; o‘tkazilgan amaliy imtihon natijalarini avtomatik tarzda shakllantirish; o‘rnatilgan dasturiy ta’minot va ma’lumotlarga ruxsatsiz kirishdan himoyalanish; imtihon jarayonida olingan ma’lumotlarga hamda imtihon natijalariga o‘zgartirish kiritish imkoniyatini cheklash; o‘tkazilgan amaliy imtihon natijalarini avtomatlashtirilgan imtihon tizimiga avtomatik tarzda uzatish uchun integratsiyalash; avtomatlashtirilgan avtodrom va uning tarkibiy tizimlarining sozligini avtomatik tarzda uzluksiz nazorat qilish, nosozliklar yuzaga kelganda bu haqidagi ma’lumot (axborot, ishora)ni avtodrom dispetcherlik punktidagi monitorga chiqarish, amaliy imtihonlarni nosozlik bartaraf etilgunga qadar to‘xtatish, yakunlanmagan sinov mashqlari natijalarini bekor qilish. 10. Avtomatlashtirilgan avtodromda o‘tkaziladigan amaliy imtihonlar jarayonida avtomototransport vositalarining harakatlanish sxemasi (sinov mashqlarining bajarilish ketma-ketligi) haqidagi ma’lumotlar tadbirkorlik subyektining veb-saytida (mavjud bo‘lsa) va bevosita obyekt hududidagi axborot stendlarida joylashtiriladi. II. Amaliy imtihonlarni o‘tkazish uchun foydalaniladigan avtomototransport vositalariga qo‘yiladigan talablar 11. Avtomatlashtirilgan avtodromda amaliy imtihonlarni o‘tkazish uchun yetarli miqdorda “A”, “B”, “C”, “D”, “BE”, “CE” va “DE” toifadagi maxsus transport vositalari mavjud bo‘lishi kerak. 12. Amaliy imtihonlar: “A” toifa uchun — ikki g‘ildirakli mototsikllarda; “B” toifa uchun ruxsat etilgan to‘la vazni 3 500 kg dan oshmaydigan hamda haydovchining o‘rindig‘idan tashqari o‘rindiqlar soni sakkiztadan ortiq bo‘lmagan, uzunligi 3,8 m dan, kengligi 1,6 m dan, g‘ildiraklar bazasi 2,2 m dan, burilish radiusi 4,2 m dan kam bo‘lmagan avtomobillarda; “C” toifa uchun — ruxsat etilgan to‘la vazni 3 500 kg dan ortiq bo‘lgan, uzunligi 6,0 m dan, kengligi 2,0 m dan, g‘ildiraklar bazasi 3,3 m dan va minimal burilish radiusi 5,8 m dan kam bo‘lmagan yuk avtomobillarida; “D” toifa uchun — o‘rindiqlar soni yoki yo‘lovchilar sig‘imi 28 tadan, uzunligi 6,9 m dan, kengligi 2,0 m dan, g‘ildiraklar bazasi 3,5 m dan, minimal burilish radiusi 7,8 m kam bo‘lmagan avtobuslarda; “BE” toifa uchun — tirkamasining ruxsat etilgan to‘la vazni 750 kg dan ortiq bo‘lgan “B” toifadagi avtotransport vositalarida; “CE” toifa uchun — tirkamasining ruxsat etilgan to‘la vazni 750 kg dan ortiq bo‘lgan “C” toifadagi avtotransport vositalarida; “DE” — tirkamasining ruxsat etilgan to‘la vazni 750 kg dan ortiq bo‘lgan “D” toifadagi avtotransport vositalari yoki bo‘g‘imli avtobuslarda o‘tkaziladi. 13. Nogironligi bo‘lgan shaxslardan amaliy imtihonlarni qabul qilish tibbiy jihatdan tegishli toifadagi transport vositalarini cheklovlar bilan boshqarishga ruxsat berilganlar uchun maxsus jihozlanishi mazkur tibbiy talablarga javob beradigan tegishli toifadagi transport vositalarida amalga oshiriladi. 14. Amaliy imtihonlarni o‘tkazishda foydalaniladigan maxsus transport vositalari: a) Yo‘l harakati qoidalari talablari asosida taniqli belgilar hamda qo‘shimcha uskunalar bilan jihozlanadi; b) avtomatlashtirilgan avtodrom tizimining tarkibiy elementi sifatida qo‘llanilishini ta’minlaydigan quyidagi uskunalar bilan jihozlanadi: axborotlarni qabul qilish-uzatish tizimlari; yorug‘lik va/yoki ovozli avariya to‘xtash ishorasi datchiklari; haydovchilikka nomzod tomonidan bajariladigan sinov mashqlarini qayd etish vositalari; har bir mashqning hamda imtihonning yakuniy natijasi bo‘yicha axborot beruvchi displey. 15. Amaliy imtihon o‘tkazishda foydalaniladigan maxsus transport vositalarining konstruksiyalariga qo‘shimcha uskunalarni o‘rnatish bilan bog‘liq o‘zgartirishlarning kiritilishi qonunchilik hujjatlarida belgilangan talablar asosida amalga oshiriladi. 16. Amaliy imtihon o‘tkazishda foydalaniladigan maxsus transport vositasining saloni imtihon olish jarayonida 360 gradus ko‘rinishda uzluksiz ishlaydigan, ma’lumotlarni dispetcherlik (nazorat) punktiga uzatib turadigan va saqlash imkonini beradigan videokuzatuv tizimi moslamasi bilan jihozlanadi. III. Avtomatlashtirilgan imtihon tizimiga qo‘yiladigan talablar 17. Avtomatlashtirilgan imtihon tizimi (keyingi o‘rinlarda — AIT) kompyuter jamlanmasi (klaviatura va monitor), markaziy boshqaruv pulti (keyingi o‘rinlarda — MBP), maxsus uskunalar va integratsiyalashgan dasturiy ta’minotdan iborat. 18. AIT quyidagi funksional talablarga javob berishi kerak: haydovchilikka nomzodlarni imtihondan o‘tkazish bo‘yicha davlat xizmati ko‘rsatish uchun elektron buyurtma (murojaat)larni qabul qilish tizimining mavjudligi; haydovchilikka nomzodlarning elektron ro‘yxatini shakllantirish, imtihonlarni o‘tkazish muddatlarini belgilash va haydovchilikka nomzodlarni oldindan xabardor qilish tizimining shakllantirilganligi; haydovchilikka nomzodlarni nazariy imtihondan o‘tkazish uchun o‘quv dasturini qamrab olgan elektron (animatsion) test savollari to‘plamining shakllantirilganligi; haydovchilikka nomzodlarni identifikatsiya qilish, nazariy va amaliy imtihonlarni avtomatlashtirilgan holda qabul qilish, imtihon natijalarini inson omilisiz baholash, o‘tkazilgan imtihon natijalari bo‘yicha elektron bayonnomalarni shakllantirish va uzatish tizimlarining mavjudligi; imtihonlar jarayonini DYHXX organlari tomonidan onlayn rejimida nazorat qilish hamda jamoatchilik e’tiboriga videotranslatsiya qilish imkoniyatining mavjudligi; nazariy va amaliy imtihonlarni muvaffaqiyatli topshirgan shaxslarga haydovchilik guvohnomasini olish uchun asos bo‘ladigan maxsus himoyalangan sertifikatlarni shakllantirish, sertifikatlar rekvizitlarini davlat xizmatlari markazi hamda DYHXX organlariga avtomatlashtirilgan holda taqdim etish imkoniyatlarining mavjudligi; amaliy imtihon o‘tkazishda foydalaniladigan avtomatlashtirilgan maxsus transport vositalari dasturi natijalarining avtomatlashtirilgan avtodrom tizimi bilan integratsiya qilinganligi; onlayn to‘lov tizimlari bilan integratsiya qilinganligi; o‘rnatilgan dasturiy ta’minot va ma’lumotlarning himoyalanganligi; imtihonlar jarayonida olingan ma’lumotlarga hamda imtihon natijalariga o‘zgartirish kiritish imkoniyatining cheklanganligi; o‘tkazilgan imtihon natijalari bo‘yicha elektron ma’lumotlar bazasini shakllantirish, saqlash, ularning tahlillariga ko‘ra o‘quv muassasalari reytingini yuritish mexanizmining yaratilganligi; mazkur bandda nazarda tutilgan barcha jarayonlarning DYHXX yagona boshqaruv markazi tomonidan boshqarilishi va nazorat qilinishi. 19. AIT murojaat qabul qilingan kundan boshlab yetti ish kuni davomida talabgorlarga xizmat ko‘rsatilishini ta’minlashi lozim.”; g)  2-ilovada : 1-bandga  quyidagi mazmundagi ikkinchi xatboshi qo‘shilsin: “Mazkur Nizomning avtomototransport vositalarini boshqarish huquqini berishga doir imtihonlarni o‘tkazishga taalluqli normalari faqat ushbu turdagi faoliyat bilan shug‘ullanuvchi tadbirkorlik subyektlari — yuridik shaxslar mavjud bo‘lmagan hududlar (Qoraqalpog‘iston Respublikasi, Toshkent shahri va viloyatlar)da amal qiladi”; 18-band  quyidagi tahrirda bayon qilinsin: “18. Milliy haydovchilik guvohnomasini olish uchun fuqarolar doimiy yashash joyi bo‘yicha ro‘yxatga olingan hududidan qat’i nazar, majburiy xizmatga chaqirilgan harbiy xizmatchilar xizmat joylaridagi hududiy YHXBning RvaIOBlarida imtihonlar topshiradi” quyidagi mazmundagi 18 1 -band qo‘shilsin: “18 1 . Avtomototransport vositalarini boshqarish huquqini berishga doir imtihonlarni o‘tkazish uchun litsenziyaga ega bo‘lgan tadbirkorlik subyektlari — yuridik shaxslar faoliyat ko‘rsatuvchi hududlarda imtihonlar faqat tadbirkorlik subyektlari — yuridik shaxslar tomonidan o‘tkaziladi. Tadbirkorlik subyektlari — yuridik shaxslar tomonidan imtihonlarni o‘tkazish Avtomototransport vositalarini boshqarish huquqini beruvchi milliy haydovchilik guvohnomasini olish uchun nazariy va amaliy imtihonlarni tadbirkorlik subyektlari — yuridik shaxslar tomonidan o‘tkazish tartibi to‘g‘risidagi nizomda belgilangan tartibda amalga oshiriladi”; 25 ,  28 ,  29  va  31-bandlardagi  “hududiy YHXBning RvaIOBda” so‘zlari chiqarib tashlansin; 39-band  quyidagi tahrirda bayon qilinsin: “39. Imtihonlarni qabul qilish va “A”, “B”, “C”, “D”, “BE”, “CE”, “DE” toifadagi avtomototransport vositalarini, shuningdek, tramvay, trolleybuslarni boshqarish huquqini beruvchi milliy haydovchilik guvohnomalarni berish hududiy YHXBning RvaIOBlari tomonidan amalga oshiriladi, mazkur Nizomning 18 1 -bandida nazarda tutilgan hollar bundan mustasno”; 40-bandga  “qabul qiladi” so‘zlaridan keyin “Mazkur Nizomning 18 1 -bandida nazarda tutilgan hollar bundan mustasno” so‘zlari qo‘shilsin; 49-band  quyidagi tahrirda bayon qilinsin: “49. Nazariy va amaliy imtihonlarni topshirgan shaxslarga mazkur bayonnoma yoki tegishli litsenziyaga ega bo‘lgan tadbirkorlik subyektlari — yuridik shaxslar tomonidan berilgan maxsus sertifikat asosida milliy haydovchilik guvohnomasi beriladi”; 54-bandda  “hududiy YHXBda” so‘zlari chiqarib tashlansin; d) quyidagi mazmundagi 2 1 -ilova qo‘shilsin: “Vazirlar Mahkamasining  Avtomototransport vositalarini boshqarish huquqini beruvchi milliy haydovchilik guvohnomasini olish uchun nazariy va amaliy imtihonlarni tadbirkorlik subyektlari — yuridik shaxslar tomonidan o‘tkazish tartibi to‘g‘risida 1-bob. Umumiy qoidalar 1. Mazkur Nizom avtomototransport vositalarini boshqarish huquqini beruvchi milliy haydovchilik guvohnomasini olish uchun nazariy va amaliy imtihonlar (keyingi o‘rinlarda — imtihonlar) o‘tkazish bilan bog‘liq davlat xizmatlarining tadbirkorlik subyektlari — yuridik shaxslar (keyingi o‘rinlarda — tadbirkorlik subyektlari) tomonidan ko‘rsatilishi tartibini belgilaydi. 2. Imtihonlarni o‘tkazish ushbu davlat xizmatlarini ko‘rsatish uchun litsenziyaga ega bo‘lgan tadbirkorlik subyektlari tomonidan to‘lov asosida amalga oshiriladi. 3. Tadbirkorlik subyektlarida “A”, “B”, “C”, “D”, “BE”, “CE” va “DE” toifali transport vositalarini boshqarish huquqini olish uchun imtihonlar o‘tkaziladi. 4. Avtomototransport vositalarini boshqarish huquqini beruvchi milliy haydovchilik guvohnomasini olish uchun nazariy va amaliy imtihonlarni tadbirkorlik subyektlari — yuridik shaxslar tomonidan o‘tkazish va milliy haydovchilik guvohnomasini rasmiylashtirish bo‘yicha davlat xizmatlari ko‘rsatish ushbu Nizomga 1-ilovada keltirilgan sxemaga muvofiq amalga oshiriladi. 2-bob. Murojaatlarni qabul qilish va ko‘rib chiqish tartibi. 5. Avtomototransport vositalarini boshqarish huquqini olish istagida bo‘lgan shaxs (keyingi o‘rinlarda — ariza beruvchi shaxs) imtihonlarni o‘tkazish bo‘yicha davlat xizmatlarini ko‘rsatish uchun litsenziyaga ega bo‘lgan tadbirkorlik subyektiga bevosita yoki onlayn murojaat (keyingi o‘rinlarda — ariza) qiladi. 6. Ariza beruvchi shaxs “Yo‘l harakati xavfsizligi to‘g‘risida”gi O‘zbekiston Respublikasi Qonunining 27-moddasida belgilangan yoshga to‘lgan bo‘lishi va quyidagi hujjatlarni qog‘oz yoki elektron shaklda taqdim etishi kerak: a) ariza (shakli tadbirkorlik subyekti tomonidan belgilanadi va u axborot stendida yoki veb saytda joylashtiriladi); b) fuqarolik pasporti yoki uning o‘rnini bosuvchi (shaxsini tasdiqlovchi) boshqa rasmiy hujjat nusxasi; v) sog‘lig‘i va tegishli toifadagi avtomototransport vositalarini boshqarishga yaroqliligi to‘g‘risidagi tibbiy ma’lumotnoma nusxasi; g) tegishli toifadagi avtomototransport vositalari haydovchilarini tayyorlash (qayta tayyorlash) o‘quv dasturi bo‘yicha o‘qishni tugatganligi haqida yagona namunadagi guvohnoma nusxasi (ushbu bandning “d” kichik bandida nazarda tutilgan shaxslardan tashqari); d) avtomototransport vositalari haydovchilarini tayyorlash bo‘yicha tasdiqlangan yagona o‘quv dasturiga kiritilgan fanlarning to‘liq o‘zlashtirilishini taqozo etgan ixtisosliklar bo‘yicha oliy va o‘rta maxsus, kasb-hunar ta’limi muassasalarini tugatganligi to‘g‘risidagi diplom va o‘quv dasturidagi fanlarni o‘zlashtirganligi to‘g‘risidagi diplom ilovasining nusxalari (ushbu bandning “g” kichik bandida nazarda tutilgan shaxslardan tashqari); e) haydovchilik guvohnomasiga ega bo‘lgan shaxslar haydovchilik guvohnomasini almashtirish, qo‘shimcha toifa olish va mavjud toifa bo‘yicha malakasini tasdiqlash uchun imtihondan o‘tkazilishi qonunchilik hujjatlarida belgilangan hollarda mazkur bandning “a”, “b” va “v” kichik bandlarida belgilangan hujjatlar bilan birga haydovchilik guvohnomasi nusxasi; j) transport vositasini boshqarish huquqidan mahrum etiladigan va qonunchilik hujjatlarida nazarda tutilgan boshqa hollarda mavjud bandning “a”, “b” va “v” kichik bandlarida belgilangan hujjatlar bilan birga vakolatli ichki ishlar organining imtihonga yo‘llanmasi nusxasi. Qonunchilik hujjatlarida belgilangan hollarda ariza beruvchi shaxs “Yo‘l harakati xavfsizligi to‘g‘risida”gi O‘zbekiston Respublikasi Qonunining 27-moddasida belgilangan yoshga to‘lgan bo‘lishiga doir talabdan chetga chiqilishi mumkin. 7. Ariza tushgan vaqtdan boshlab 24 soat ichida (ish kuni bo‘lmagan kunlar bundan mustasno) tadbirkorlik subyektining mas’ul xodimi tomonidan ko‘rib chiqiladi. Ko‘rib chiqish natijalari bo‘yicha ariza beruvchi shaxsning elektron manzili (yoki telefon raqami)ga imtihonlarni o‘tkazish bo‘yicha davlat xizmatlarini ko‘rsatish vaqti, shartlari va to‘lov miqdori to‘g‘risida elektron xabar yuboriladi. 8. Ariza beruvchi shaxs tomonidan imtihonlarni o‘tkazish bo‘yicha davlat xizmatlarini ko‘rsatish uchun belgilangan to‘lovning amalga oshirilishi uning davlat xizmatlarini ko‘rsatish shartlariga roziligini ifodalaydi. To‘lov tasdiqlangach, imtihonlarni topshirish vaqti rezerv qilinadi. 9. Imtihonlar uchun rezerv qilingan vaqtga o‘zgartirish kiritish (faqat boshqa kunga kechiktirish) ariza beruvchi shaxs tomonidan davlat xizmatini ko‘rsatuvchi tadbirkorlik subyektining veb saytida amalga oshirilishi mumkin. Imtihonlar uchun rezerv qilingan vaqtga 24 soatdan kam vaqt qolgan holatlar bundan mustasno. 10. Fors-major holatlarda davlat xizmatlari ko‘rsatilishining kechiktirilishi haqida ariza beruvchi shaxsga 24 soat ichida elektron xabar beriladi. Fors-major holatlar bartaraf etilgandan so‘ng ariza beruvchi shaxsga imtihonlar uchun rezerv qilingan vaqt to‘g‘risida ikki ish kuni ichida elektron xabar beriladi. 11. Davlat xizmatlarini ko‘rsatish rad etilganida ariza beruvchi shaxsga rad etish sabablari asoslangan va qonunchilik hujjatlari normalariga havolalar qilingan holda elektron xabar beriladi. 3-bob. Imtihonlarni o‘tkazish tartibi 12. Tadbirkorlik subyektining veb sayti orqali murojaat etgan va davlat xizmatini ko‘rsatish shartlari asosida belgilangan to‘lovni amalga oshirgan ariza beruvchilar (keyingi o‘rinlarda — haydovchilikka nomzodlar) imtihonlarga kiritiladi. 13. Imtihon topshirish uchun belgilangan (rezerv qilingan) vaqtda belgilangan manzilga kelgan haydovchilikka nomzodlar mazkur Nizomning 5-bandi “b” — “j” kichik bandlarida ko‘rsatilgan hujjatlarning asl nusxalarini taqdim etadi. Ushbu hujjatlar imtihon o‘tkazishga doir ish yuritish hujjatlaridagi ma’lumotlar bilan taqqoslanib, so‘ngra egasiga qaytariladi. 14. Imtihonlar avtomatlashtirilgan imtihon tizimi (keyingi o‘rinlarda — AIT)da avval nazariy, so‘ng amaliy ketma-ketlikda o‘tkaziladi. 15. Nazariy imtihonda haydovchilikka nomzodning yo‘l harakati qoidalari va o‘quv dasturida nazarda tutilgan boshqa fanlar bo‘yicha bilimlari, amaliy imtihonda esa avtomototransport vositasini boshqarish ko‘nikmalari sinovdan o‘tkaziladi va baholanadi. 16. Nazariy imtihonni topshira olmagan shaxs amaliy imtihonga qo‘yilmaydi, nazariy imtihon o‘tkazilishi nazarda tutilmagan holatlar bundan mustasno. Takroriy imtihonlar oldingisidan kamida yetti kundan keyin o‘tkazilishi mumkin. 17. Nazariy imtihonlarda olingan ijobiy baho ikki oy davomida haqiqiy hisoblanadi. Agar haydovchilikka nomzod ushbu muddatda amaliy imtihonlarni topshira olmasa, uning nazariy imtihonda olgan ijobiy bahosi ham bekor qilinadi. 18. Haydovchilikka nomzodning nazariy va amaliy imtihonlari natijalari bo‘yicha haydovchining imtihon varaqasi va imtihon natijalari bayonnomasi avtomatik tarzda elektron ko‘rinishda shakllantiriladi. Haydovchining imtihon varaqasi va imtihon natijalari bayonnomasi ushbu Nizomga 2-3-ilovalarga muvofiq shaklda rasmiylashtiriladi. 19. Nazariy va amaliy imtihonlarni muvaffaqiyatli topshirgan haydovchilikka nomzodlarga ushbu Nizomga 4-ilovaga muvofiq maxsus sertifikat rasmiylashtirib beriladi. Maxsus sertifikatning barcha rekvizitlari ichki ishlar organlari va davlat xizmatlari markazlariga avtomatlashtirilgan holda taqdim etiladi. Maxsus sertifikat berilgan kundan boshlab bir yil davomida vakolatli davlat organida milliy haydovchilik guvohnomasini rasmiylashtirish uchun asos hisoblanadi. 1-§. Nazariy imtihonni o‘tkazish tartibi 20. Nazariy imtihon AITning nazariy imtihon olish zali (xonasi)da joylashtiriladigan avtomatlashtirilgan ish joyi (imtihon kabinasi)dan foydalangan holda o‘tkaziladi. 21. Nazariy imtihon test shaklida o‘tkaziladi. 22. Nazariy imtihonni o‘tkazishda imtihon topshiruvchi haydovchilikka nomzod AIT tomonidan belgilanadigan avtomatlashtirilgan ish joyi (keyingi o‘rinlarda — AIJ)ni egallaydi. 23. Nazariy imtihon boshlanishidan oldin AIJ monitorida: ushbu AIJning raqami; imtihon qaysi toifadagi avtomototransport vositasini boshqarish huquqini berish uchun topshirilayotganligi; haydovchilikka nomzodning familiyasi, ismi va otasining ismi (bor bo‘lsa), tug‘ilgan yili ko‘rsatiladi. 24. Nazariy imtihon 20 ta elektron (animatsion) test savollaridan tuzilgan, har bir savolga 2 — 5 ta javob variantlari keltirilgan, javoblardan 1 tasi to‘g‘ri bo‘lishi kerak. 25. Haydovchilikka nomzodning xohishiga ko‘ra nazariy imtihon o‘zbek, rus va qoraqalpoq (Qoraqalpog‘iston Respublikasi hududida) tillaridan birida topshirilishi mumkin. Agar boshqa xorijiy tilda nazariy imtihon topshirish zarurati paydo bo‘lsa, tarjimon yollashga ruxsat etiladi. 26. Imtihon savollari AITda shakllantiriladi hamda haydovchilikka nomzod tomonidan AIJ klaviaturasidagi tegishli klavish bosilgach, monitor ekraniga chiqadi. 27. Imtihon savollariga javob berish (to‘g‘ri javob variantini tanlash) uchun haydovchilikka nomzodga 25 daqiqa vaqt beriladi. Imtihon xronometraji AIT tomonidan yuritiladi, ushbu vaqt tugagach, imtihon avtomatik tarzda to‘xtatiladi. 28. Imtihon savollariga javob berish ketma-ketligi haydovchilikka nomzod tomonidan ixtiyoriy ravishda tanlanadi. 29. Imtihon jarayonida klavishni bexosdan bosib yuborish oqibatida yuz berishi mumkin bo‘lgan munozarali holatlarning oldini olish uchun imtihon topshirayotgan haydovchilikka nomzod klavishni takroriy bosish orqali o‘zi tanlagan javob variantlarini tasdiqlaydi. 30. Imtihon topshiruvchi haydovchilikka nomzod tomonidan barcha imtihon savollariga javob berib bo‘linganda yoki imtihonga ajratilgan vaqt yakuniga yetganida nazariy imtihon natijasi, barcha savollarga berilgan javoblarning to‘g‘ri/noto‘g‘riligi va sarflangan vaqtga doir ma’lumot monitor ekraniga chiqariladi. Ekranga, shuningdek, o‘tkazilgan imtihon natijalari bo‘yicha AITda shakllantirilgan imtihon varaqasining elektron shakli ham chiqariladi. 31. Nazariy imtihon natijalari AIT tomonidan avtomatik tarzda baholanadi. Bunda haydovchilikka nomzod imtihon uchun ajratilgan vaqtda imtihon savollarining: 18 ta va undan ko‘piga to‘g‘ri javob bersa — “topshirdi”; 18 tadan kamiga to‘g‘ri javob bersa — “topshirmadi” yakuniy bahosi AIT tomonidan avtomatik tarzda qo‘yiladi. 32. Imtihon topshirish jarayonida haydovchilikka nomzodlarga biror-bir adabiyot, mobil aloqa, texnik yoki boshqa axborot vositasidan foydalanishga, imtihon o‘tkazish jarayoniga daxldor bo‘lmagan shaxslar hamda boshqa haydovchilikka nomzodlar bilan muloqotga kirishishga ruxsat etilmaydi. Bunday holatlar aniqlangan taqdirda, imtihon AIT (DYHXX mas’ul xodimi, kuzatuvchi, operator) tomonidan to‘xtatiladi (agar imtihonlar yakuni bo‘yicha elektron bayonnoma chop etilgan taqdirda, DYHXX mas’ul xodimi tomonidan mazkur bayonnoma haqiqiy emas deb topilib bekor qilinadi), uni sodir etgan imtihon topshiruvchi haydovchilikka nomzod imtihondan chetlashtirilib, “topshirmadi” yakuniy bahosi qo‘yiladi. 33. Nazariy imtihon jarayonida AITda nosozliklar mavjudligi aniqlanganda (yoki yuzaga kelganda) haydovchilikka nomzodlarga qo‘yilgan yakuniy baho bekor qilinib, imtihon nosozlik bartaraf etilgandan so‘ng takroran (yangidan) o‘tkaziladi. 34. Nazariy imtihon natijasi bo‘yicha haydovchining imtihon varaqasi va imtihon natijalari bayonnomasi avtomatik tarzda elektron ko‘rinishda shakllantiriladi, QR kod bilan tasdiqlanadi, haydovchining imtihon varaqasi qog‘ozga chop etilib, imtihon topshirgan haydovchilikka nomzodga taqdim etiladi. Nazariy imtihonni muvaffaqiyatli topshirgan haydovchilikka nomzodlarning amaliy imtihonni topshirish muddati (navbati) va vaqti AITda avtomatik tarzda belgilanadi. 2-§. Amaliy imtihonni o‘tkazish tartibi 35. Amaliy imtihon tegishli (imtihon qaysi toifali avtomototransport vositasini boshqarish huquqini olish uchun topshirilayotgan bo‘lsa) toifaga mansub bo‘lgan hamda bajarilgan amaliy boshqaruv mashqlari natijalarini avtomatik tarzda qayd etib boruvchi qurilmalar bilan jihozlangan maxsus avtomototransport vositasida (keyingi o‘rinlarda — avtomatlashtirilgan maxsus transport vositasi) o‘tkaziladi. 36. Barcha toifadagi avtomototransport vositalarini boshqarish huquqi uchun amaliy imtihon avtomatlashtirilgan avtodrom sharoitida sinovdan o‘tkaziladi va baholanadi. 37. Amaliy imtihon o‘tkaziladigan transport vositalarining jihozlanishi hamda avtomatlashtirilgan avtodrom Avtomototransport vositalari va shahar elektr transporti vositalari haydovchilarini tayyorlash, qayta tayyorlash va ularning malakasini oshirish hamda avtomototransport vositalarini boshqarish huquqini beruvchi haydovchilik guvohnomasini olish uchun nazariy va amaliy imtihonlarni o‘tkazish bo‘yicha nodavlat ta’lim xizmatlari ko‘rsatish faoliyatini litsenziyalash tartibi to‘g‘risidagi nizomga 2-ilovaga muvofiq tasdiqlangan Avtomototransport vositalarini boshqarish huquqini beruvchi milliy haydovchilik guvohnomasini olish uchun nazariy va amaliy imtihonlarni o‘tkazishda foydalaniladigan obyektlarning jihozlanishiga qo‘yiladigan talablarga muvofiq bo‘lishi kerak. 38. Avtomototransport vositalari toifalari bo‘yicha amaliy imtihonda bajariladigan sinov mashqlari ro‘yxati tadbirkorlik subyekti tomonidan ishlab chiqilib, YHXBB bilan kelishiladi va tadbirkorlik subyekti rahbari tomonidan tasdiqlanadi. 39. Amaliy imtihon olish jarayonida bajarilgan har bir sinov mashqi hamda yakuniy natijalarning inson omilisiz baholanishi, ularga o‘zgartirish kiritish imkoniyatining to‘liq cheklanganligi AITda avtomatik nazorat qilinadi. 40. Amaliy imtihonlar yo‘l harakati qoidalari talablariga muvofiq bo‘lgan, boshqarishni o‘rgatish uchun mo‘ljallangan mexanik transport vositalarida o‘tkaziladi. Amaliy imtihon olinadigan transport vositasining texnik holati imtihon boshlanishidan oldin tadbirkorlik subyektining mas’ul xodimi tomonidan nazoratdan o‘tkaziladi, bu haqida transport vositasining yo‘l varaqasiga tegishli belgi qo‘yiladi. 41. Avtomatlashtirilgan avtodromda yuzaga kelgan texnik nosozliklar sababli uzoq (yetti kundan ko‘p) muddat avtomatlashtirilgan avtodrom tizimida imtihon olish imkoni bo‘lmagan taqdirda, amaliy imtihonlar Davlat ta’lim muassasalari va avtomototransport vositalari va shahar elektr transporti vositalari haydovchilarini tayyorlash, qayta tayyorlash va ularning malakasini oshirish bo‘yicha nodavlat ta’lim xizmatlari ko‘rsatish faoliyatini amalga oshiruvchi boshqa yuridik shaxslarning o‘quv guruhlarini ro‘yxatga olish, shuningdek, imtihonlarni o‘tkazish va milliy haydovchilik guvohnomasini berish tartibi to‘g‘risida nizomda belgilangan tartibda o‘tkaziladi. Bunday imtihonlar tadbirkorlik subyektining obyektlarida (avtodromida) o‘tkazilgan taqdirda, imtihon komissiyasi tarkibiga avtomatlashtirilgan avtodromning xodimi (haydovchi instruktor, usta) kiritiladi. 42. Amaliy imtihonlarni boshlashdan oldin avtomatlashtirilgan avtodromning sozligi, yo‘l harakatini tashkil etish texnik vositalarining to‘liq va to‘g‘ri o‘rnatilganligi, sozligi AITdagi tegishli test dasturlari yordamida tekshiriladi. 43. Avtomatlashtirilgan avtodromda bajariladigan sinov mashqlarini o‘tkazish (bajarish ketma-ketligi, natijalarini baholash mezonlari) tartibi tadbirkorlik subyekti tomonidan ishlab chiqilib, DYHXX bilan kelishiladi va tadbirkorlik subyekti rahbari tomonidan tasdiqlanadi. (DYHXX bilan kelishish jarayonida avvalgi rad etish sabablaridan boshqa sabablarni vaj qilish taqiqlanadi). 44. Transport vositasini amaliy boshqarish bo‘yicha ko‘nikmalarni avtomatlashtirilgan avtodrom sharoitida baholash haydovchilikka nomzodning sinov mashqlarini bajarishi natijalariga ko‘ra AIT tomonidan inson omilisiz amalga oshiriladi. 45. Avtomatlashtirilgan avtodrom va tizimlarining sozligi avtomatik tarzda uzluksiz nazorat qilinishi, nosozliklar yuzaga kelganda bu haqidagi ma’lumot (axborot, ishora) avtodrom dispetcherlik punkti ishchi o‘rnidagi monitorga chiqarilishi, amaliy imtihonlar nosozlik bartaraf etilgunga qadar to‘xtatilishi, yakunlanmagan sinov mashqlari natijalari bekor qilinishi kerak. 46. O‘tkazilgan amaliy imtihonlarning yakuniy natijasiga ko‘ra haydovchilikka nomzodning transport vositasini boshqarish ko‘nikmasi AIT tomonidan avtomatik tarzda quyidagicha baholanadi: ijobiy natija bo‘yicha “topshirdi”, salbiy natijaga esa “topshirmadi”. 47. Haydovchilikka nomzodning o‘tkazilgan amaliy imtihon bo‘yicha bahosi AITda bir yil muddat saqlanadi, haydovchining imtihon varaqasi va imtihon natijalari bayonnomasi avtomatik tarzda elektron ko‘rinishda shakllantiriladi, QR kod bilan tasdiqlanadi, haydovchining imtihon varaqasi qog‘ozga chop etilib, imtihon topshirgan haydovchilikka nomzodga taqdim etiladi. 4-bob. Yakunlovchi qoidalar 48. Tadbirkorlik subyekti tomonidan avtomototransport vositalarini boshqarish huquqini beruvchi milliy haydovchilik guvohnomasini olish uchun nazariy va amaliy imtihonlarni o‘tkazish bo‘yicha xizmatlar to‘lovlar asosida ko‘rsatiladi. 49. Imtihon o‘tkazish uchun undiriladigan to‘lov miqdori tadbirkorlik subyekti tomonidan mustaqil ravishda belgilanadi. 50. Mazkur Nizomning 41-bandiga muvofiq tadbirkorlik subyektining obyektlarida o‘tkaziladigan imtihonlar uchun to‘lov miqdori O‘zbekiston Respublikasi Ichki ishlar vazirligi tomonidan O‘zbekiston Respublikasi Moliya vazirligi bilan kelishgan holda belgilanadi. 51. To‘lov har bir imtihon uchun alohida oldindan amalga oshiriladi. Haydovchilikka nomzodning to‘lovni amalga oshirgani axborot tizimlari orqali tekshirilib, tasdiqlangach u imtihonga kiritiladi. 52. O‘tkazilgan imtihon natijalaridan qat’i nazar, to‘lovlar qaytarilmaydi. Haydovchilikka nomzod imtihon uchun belgilangan (rezerv qilingan) vaqtda imtihonga uzrli sabablarsiz (kasallik yoki hujjatlar bilan tasdiqlangan boshqa holatlarda) kelmasa yoki kech qolsa, davlat xizmati ko‘rsatilgan hisoblanadi. Uzrli sabablarni tasdiqlovchi hujjatlar taqdim etilganda to‘lov to‘langan hisoblanadi hamda imtihonni qayta topshirishga ruxsat etiladi. 53. Ko‘rsatilgan xizmatlar uchun to‘lovlardan tushgan mablag‘lar to‘liq hajmda tadbirkorlik subyekti ixtiyorida qoladi. 54. Tadbirkorlik subyektlari tomonidan imtihonlarni o‘tkazish bo‘yicha davlat xizmatlarini ko‘rsatishga doir tartib-taomillar (murojaatlarni qabul qilish, qayd etish, ko‘rib chiqish, imtihonlarni tashkil etish, o‘tqazish, baholash mezonlari, axborot almashinuvi, ish yuritish va boshqa ma’muriy taomillar) mustaqil ishlab chiqiladi va tasdiqlanadi. Mazkur Nizomning 18, 38 va 43-bandlarida belgilangan normalar vakolatli ichki ishlar organi bilan qonunchilik hujjatlarida belgilangan tartibda kelishiladi. 55. Mazkur Nizom qoidalari buzilishida aybdor bo‘lgan shaxslar qonunchilik hujjatlariga muvofiq javob beradilar. Avtomototransport vositalarini boshqarish huquqini beruvchi  Avtomototransport vositalarini boshqarish huquqini beruvchi milliy haydovchilik guvohnomasini olish uchun nazariy va amaliy imtihonlarni tadbirkorlik subyektlari — yuridik shaxslar tomonidan o‘tkazish va milliy haydovchilik guvohnomasini rasmiylashtirish bo‘yicha davlat xizmatlari ko‘rsatish Avtomototransport vositalarini boshqarish huquqini  Avtomototransport vositalarini boshqarish huquqini  Avtomototransport vositalarini boshqarish huquqini  Milliy haydovchilik guvohnomasini olish uchun nazariy va amaliy imtihonlarni muvaffaqiyatli topshirganlik to‘g‘risida maxsus sertifikat Milliy haydovchilik guvohnomasini olish uchun nazariy va amaliy imtihonlarni muvaffaqiyatli topshirganligi haqida maxsus sertifikat (keyingi o‘rinlarda — sertifika) 148x210 mm (A6) o‘lchamda elektron shaklda tayyorlanib, oddiy qog‘ozda chop etiladi. Lotin yozuvidagi davlat tilidan hamda rus va ingliz tillaridan foydalaniladi. Seriya va raqami o‘n to‘rt sondan iborat. Sertifikat maxsus vositalar (dasturlar) yordamida o‘qish mumkin bo‘lgan QR kod bilan himoyalanadi. Sertifikatning old tomonida “Milliy haydovchilik guvohnomasini olish uchun nazariy va amaliy imtihonlarni muvaffaqiyatli topshirganlik haqida maxsus SERTIFIKAT” so‘zlari, shuningdek, sertifikat berilgan shaxs to‘g‘risidagi ma’lumotlar (familiyasi, ismi, otasining ismi, tug‘ilgan yili/oyi/sanasi), imtihon qaysi transport vositasini boshqarish uchun topshirilganligi, uni rasmiylashtirgan tadbirkorlik subyekti-yuridik shaxsning nomi, berilgan joyi, vaqti va amal qilish muddati majburiy tartibda ko‘rsatiladi, imtihon topshirgan shaxsning imzosi uchun joy mavjud”; e) 3-ilovaning 24-bandi  birinchi xatboshisi  quyidagi tahrirda bayon qilinsin: “24. O‘quv tashkilotining avtomototransport vositalari va shahar elektr transporti vositalari haydovchilarini tayyorlash va qayta tayyorlash yakuni bo‘yicha bitirish imtihonlarini ijobiy topshirgan nomzodlar milliy haydovchilik guvohnomasini olish uchun imtihonlar topshiradi”. "}]