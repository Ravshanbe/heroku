[{"Law_reference": "O‘zbekiston Respublikasi transport vazirining buyrug‘i, 21.09.2023 yilda ro‘yxatdan o‘tgan, ro‘yxat raqami 3457", "Law_title": "O‘zbekiston Respublikasi temir yo‘l transportida yuk tashish qoidalarini tasdiqlash to‘g‘risida", "Law_content": "O‘zbekiston Respublikasining “Temir yo‘l transporti to‘g‘risida”gi  Qonuni , O‘zbekiston Respublikasi Vazirlar Mahkamasining 2008-yil 23-oktabrdagi 232-son  qarori  bilan tasdiqlangan O‘zbekiston Respublikasi Temir yo‘llari ustaviga muvofiq buyuraman: 1. O‘zbekiston Respublikasi temir yo‘l transportida yuk tashish qoidalari  ilovaga  muvofiq tasdiqlansin. 2. Mazkur buyruq O‘zbekiston Respublikasi Investitsiyalar, sanoat va savdo vazirligi, Iqtisodiyot va moliya vazirligi, Tashqi ishlar vazirligi, Mudofaa vazirligi, Ichki ishlar vazirligi, Favqulodda vaziyatlar vazirligi, Raqamli texnologiyalar vazirligi, Energetika vazirligi, Qishloq xo‘jaligi vazirligi, Sog‘liqni saqlash vazirligi, Ekologiya, atrof-muhitni muhofaza qilish va iqlim o‘zgarishi vazirligi, Tog‘-kon sanoati va geologiya vazirligi, Raqobatni rivojlantirish va iste’molchilar huquqlarini himoya qilish qo‘mitasi, O‘zbekiston Savdo-sanoat palatasi bilan kelishildi. 3. Ushbu buyruq rasmiy e’lon qilingan kundan e’tiboran uch oydan keyin kuchga kiradi. O‘zbekiston Respublikasi transport vazirining 2023-yil 5-avgustdagi 22-son  O‘zbekiston Respublikasi temir yo‘l transportida yuk tashish Mazkur Qoidalar O‘zbekiston Respublikasi hududida umumiy foydalanishdagi temir yo‘llarda yuklarning xususiyatlarini inobatga olgan holda harakat xavfsizligini, yuklar va harakatdagi temir yo‘l tarkibining butligini hamda ekologik xavfsizlikni ta’minlash maqsadida temir yo‘l transportida yuk tashuvlarini tashkil etish tartibi va shartlarini belgilaydi. 1-bob. Umumiy qoidalar 1. Mazkur Qoidalarda quyidagi asosiy tushunchalardan foydalaniladi: temir yo‘l transporti — umumiy foydalanishdagi transport turlaridan biri bo‘lib, u ishlab chiqarish va ijtimoiy yo‘nalishdagi korxonalar, muassasalar va tashkilotlarni o‘z tarkibiga olgan, boshqa davlatlarning temir yo‘llari va transportning boshqa turlari bilan o‘zaro hamkorlikda tashish ehtiyojlarini ta’minlovchi yagona ishlab chiqarish-texnologiya majmuidan iboratdir; tashuvchi — mulk huquqi asosida yoki boshqa qonuniy asoslarda temir yo‘l transportiga ega bo‘lgan, yuklarni tashish bo‘yicha tijorat asosida xizmatlar ko‘rsatadigan, shuningdek tashish uchun tegishli litsenziyasi mavjud bo‘lgan yuridik shaxs; yuk jo‘natuvchi (jo‘natuvchi) — o‘z nomidan yoxud yuk egasi nomidan ish ko‘ruvchi va tashish hujjatlarida qayd etilgan yuridik yoki jismoniy shaxs; yukni oluvchi (oluvchi) — yukni olish huquqiga ega bo‘lgan yuridik yoki jismoniy shaxs; ekspeditor — transport ekspeditsiyasi shartnomasiga muvofiq temir yo‘l transportida yuk tashuvlar bo‘yicha ishlar bajarilishini tashkil etish bilan shug‘ullanuvchi yuridik shaxs; umumiy foydalanishdagi temir yo‘llar — temir yo‘lning poyezdlarni qabul qilish va jo‘natish, yuklarni qabul qilish hamda topshirish va xizmat ko‘rsatish, manevr ishlarini amalga oshirish bo‘yicha tegishli operatsiyalarni bajarish uchun ochiq bo‘lgan temir yo‘l bekatlari (stansiyalari) joylashgan tarmog‘i; temir yo‘l infratuzilmasi — temir yo‘l va temir yo‘l inshootlari, temir yo‘l stansiyalari, elektr ta’minoti qurilmalari, aloqa tarmoqlari, signalizatsiya, markazlashtirish va bloklash tizimlari, axborot majmualari, harakatni boshqarish tizimi va ushbu majmuaning faoliyatini ta’minlovchi binolar, qurilmalar, moslama va uskunalarni o‘z ichiga oladigan texnologik majmua; umumiy foydalanishdagi temir yo‘l transporti infratuzilmasi egasi (bundan buyon matnda infratuzilma egasi deb yuritiladi) — xo‘jalik yuritish huquqi asosida temir yo‘l infratuzilmasi tegishli bo‘lgan temir yo‘l transporti va uning bo‘linmalari; temir yo‘l stansiyasi — poyezdlar va boshqa transport vositalari bilan texnologik operatsiyalarni (qabul qilish, jo‘natish, manyovr ishlari va boshqalar), shuningdek, yukni qabul qilish va topshirish hamda xizmat ko‘rsatish bo‘yicha operatsiyalarni amalga oshiruvchi umumiy foydalanishdagi temir yo‘l transporti bo‘linmasi; umumiy foydalanishdagi joylar — temir yo‘l stansiyasi hududidagi yuklarni ortish, tushirish, saralash va saqlash operatsiyalarini bajarish uchun maxsus ajratilgan temir yo‘l uchastkalari, shu jumladan usti yopiq omborlar; umumiy foydalanishda bo‘lmagan joylar — temir yo‘l stansiyasi hududida maxsus ajratilgan hamda yuk jo‘natuvchilar va yukni oluvchilarga yuklarni ortish, tushirish, saqlash operatsiyalarini bajarish uchun vaqtincha foydalanishga topshirilgan usti yopiq omborlar, maydonchalar va boshqa inshootlar, shuningdek temir yo‘l stansiyasi hududining tashqarisida joylashgan temir yo‘l transportiga tegishli bo‘lmagan obyektlar; umumiy foydalanishdagi temir yo‘l transporti — ishlab chiqarish va ijtimoiy yo‘nalishdagi korxonalar, muassasalar va tashkilotlarni o‘z tarkibiga olgan, boshqa davlatlarning temir yo‘llari va transportning boshqa turlari bilan o‘zaro hamkorlikda tashish ehtiyojlarini ta’minlovchi yagona ishlab chiqarish-texnologiya majmui; temir yo‘l shoxobcha yo‘llari — alohida korxonalar, tashkilotlar, ma’lum bir yuk jo‘natuvchilar va yukni oluvchilarga xizmat ko‘rsatish uchun mo‘ljallangan, temir yo‘l umumiy tarmog‘iga uzluksiz rels izlari bilan bog‘langan temir yo‘llar; temir yo‘l shoxobcha yo‘li egasi (bundan buyon matnda shoxobcha egasi deb yuritiladi) — temir yo‘l shoxobcha yo‘llariga egalik qiluvchi tashkilot (bundan infratuzilma egasi mustasno); kontragent — temir yo‘l shoxobcha yo‘li egasining hududida o‘zining omboriga yoki temir yo‘l shoxobcha yo‘liga tutashgan o‘zining temir yo‘liga ega bo‘lgan yuk jo‘natuvchi yoki yukni oluvchi; harakatdagi temir yo‘l tarkibi (bundan buyon matnda harakatdagi tarkib deb yuritiladi) — lokomotivlar, yuk va yo‘lovchi tashuvchi vagonlar, motor-vagonli va maxsus o‘ziyurar mashinalar; universal vagonlar — turli xususiyatlarga ega yuklarni tashishga mo‘ljallangan asosiy turdagi vagonlar (yopiq vagonlar, yarim ochiq vagonlar va platformalar); ixtisoslashtirilgan vagonlar — maxsus konstruksiyaga ega bo‘lgan va bir yoki bir nechta yuk guruhlarini (tsisternalar, xopperlar, mineral o‘g‘it tashuvchi vagonlar, bunkerli yarim ochiq vagonlar, izotermik, refrijerator vagonlari hamda boshqa ixtisoslashtirilgan vagonlar) tashishga mo‘ljallangan turli xildagi vagonlar; xususiy vagonlar — temir yo‘l korxonalariga tegishli bo‘lmagan, biroq muayyan shartlar asosida umumiy foydalanishdagi temir yo‘llarda tashuvlar uchun foydalaniladigan vagonlar; konteyner — bitta yoki bir nechta transport turida, butligini saqlagan holda yuklarning tashilishini ta’minlaydigan, ko‘p marta foydalanish uchun mo‘ljallangan transport uskunasi; universal konteynerlar — qadoqlangan donali yuklarni tashishda qo‘llaniladigan, yuk ko‘tarish qobiliyati bo‘yicha o‘rta tonnajli va yirik tonnajli turlarga bo‘linadigan konteynerlar; o‘rtatonnajli konteyner — ruxsat etilgan maksimal brutto og‘irligi 3 — 5 tonna hamda 5 va 11 m³ sig‘imga ega bo‘lgan konteyner; yirik tonnajli konteyner — markirovka kodiga ega bo‘lgan, brutto og‘irligi 10 t va undan ortiq bo‘lgan, uzunligi 10 fut va undan katta o‘lchamni tashkil etgan konteyner; ixtisoslashtirilgan konteynerlar — universal konteynerlardan muayyan maqsadda qo‘llanilishi va maxsus konstruksiyasi bilan farq qiladigan hamda yuklarni alohida sharoitlarda tashish uchun mo‘ljallangan konteynerlar; tashish jarayoni — yuklarni tashishga tayyorgarlik ko‘rish, uni amalga oshirish va tugallash chog‘ida temir yo‘l transporti (tashuvchi) bajaradigan tashkiliy va texnologik jihatdan o‘zaro bog‘liq harakatlar va operatsiyalar majmui; tashish hujjatlari — yuklar va harakatdagi tarkibni tashishda rasmiylashtiriladigan hujjatlar (temir yo‘l transporti yukxati, yo‘l qaydnomasi, jo‘natish yukxati, jo‘natish qaydnomasi); temir yo‘l transporti yukxati (yukxat) — temir yo‘l transportining asosiy tashish hujjati. Yukxat yuk jo‘natuvchi va temir yo‘l transporti (tashuvchi) o‘rtasida uchinchi tomon — yukni oluvchi manfaatini ko‘zlab, yuk tashish uchun tuziladigan majburiy shakldagi shartnoma bo‘lib, yukni temir yo‘l transportida harakatlanishi davomida kuzatib boradi; yuk — tashish uchun temir yo‘l transporti (tashuvchi) tomonidan belgilangan tartibda qabul qilingan, o‘z vaqtida eltib berilishi va saqlanishi uchun temir yo‘l (tashuvchi) javobgar bo‘lgan temir yo‘l tashish obyekti; jo‘natma — bitta jo‘natish stansiyasidan bitta yuk jo‘natuvchidan bitta yukni oluvchi nomiga, bitta stansiya manziliga bitta yukxati bilan tashish uchun qabul qilingan yuk; marshrut — temir yo‘l shoxobcha yo‘lida yoki temir yo‘l stansiyasida yuk jo‘natuvchi tomonidan shakllantirilgan belgilangan og‘irlik yoki uzunlikdagi poyezd tarkibi; tarif — tashish to‘lovlari miqdorini belgilovchi narx stavkalari tizimi va yo‘l haqini hisoblash qoidalari; Tarif qo‘llanmasi — umumiy foydalanishdagi temir yo‘l transportida yuklarni tashish uchun o‘rnatilgan tartibda tasdiqlangan tariflar, stavkalar hamda qo‘shimcha ish va xizmatlar uchun majburiy to‘lovlar, ularni hisoblash va qo‘llash tartibi, shuningdek temir yo‘l stansiyalari ro‘yxati va ularda bajariladigan yuk operatsiyalari e’lon qilinadigan tizimlashtirilgan nashr; xavfli yuklar — muayyan omillar mavjud bo‘lganda o‘z xossalari va xususiyatlariga ko‘ra tashish jarayonida, ortish-tushirish ishlarini bajarish va saqlash chog‘ida portlash, yong‘in chiqishiga yoki tashilayotgan yuklar, texnika vositalari, qurilmalar, binolar va inshootlar, boshqa obyektlarning shikastlanishiga, shuningdek odamlar hayoti yoki sog‘lig‘iga ziyon yetishiga, hayvonlarning nobud bo‘lishiga, atrof tabiiy muhitning zararlanishiga sabab bo‘lishi ehtimoli bor moddalar, materiallar, buyumlar, ishlab chiqarish va boshqa faoliyat chiqindilari. 2. O‘zbekiston Respublikasi orqali xalqaro qatnovlarda temir yo‘l transportida yuk tashuvlari O‘zbekiston Respublikasining qonunchilik hujjatlari, ushbu Qoidalar va xalqaro kelishuvlar (shartnomalar) asosida amalga oshiriladi. 3. Yuk tashuvlarini amalga oshirish uchun temir yo‘l transporti (tashuvchi) va yuk jo‘natuvchi o‘rtasida tashish shartnomasi tuziladi hamda unga asosan temir yo‘l transporti (tashuvchi) unga ishonib topshirilgan yukni but holda va o‘z vaqtida jo‘natish punktidan belgilangan punktgacha yetkazib berish majburiyatini o‘z zimmasiga oladi, yuk jo‘natuvchi (yukni oluvchi) esa tashish haqini to‘lash va yukni qabul qilishni ta’minlash majburiyatini zimmasiga oladi. Yuklarni tashish shartnomasi mazkur Qoidalarning  1-ilovasiga  muvofiq shakldagi temir yo‘l transporti yukxati hamda  2-ilovasiga  muvofiq shakldagi marshrut yoki vagonlar guruhi yukxatini tuzish yo‘li bilan rasmiylashtiriladi. Kalendar shtempeli qo‘yilgan yukxati va uning asosida temir yo‘l transporti (tashuvchi) tomonidan yuk jo‘natuvchiga yuk qabul qilinganligi to‘g‘risida berilgan kvitansiya (xalqaro qatnovlarda yukxat dublikati) tashish shartnomasi tuzilganligini tasdiqlaydi. Yukni oluvchi yo‘l qaydnomasini imzolab yukxatini olgandan so‘ng tashish shartnomasi bajarilgan hisoblanadi. Temir yo‘lda yuk tashish xizmatlarini ko‘rsatish, shu jumladan temir yo‘l shoxobcha yo‘llaridan foydalanish, vagonlarni uzatish va qaytib olish, vagonlarni ijaraga berish, yuklarni tashishda qo‘shimcha ishlar va xizmatlar ko‘rsatish bo‘yicha temir yo‘l transporti (infratuzilma egasi, tashuvchisi) tomonidan ishlab chiqilgan ommaviy shartnomalar O‘zbekiston Respublikasi Raqobatni rivojlantirish va iste’molchilar huquqlarini himoya qilish qo‘mitasi va Transport vazirligi bilan kelishilganidan so‘ng iste’molchilar bilan tuziladi. 4. Tashishlar bo‘yicha hisob-kitoblar tartibi va tashish xaqi O‘zbekiston Respublikasi Vazirlar Mahkamasining 2008-yil 23-oktabrdagi 232-son  qarori  bilan tasdiqlangan O‘zbekiston Respublikasi Temir yo‘l ustaviga (bundan buyon matnda Temir yo‘l ustavi deb yuritiladi) muvofiq belgilanadi. Temir yo‘l transporti (tashuvchilar) tomonidan yuk tashish xizmatlarining tariflari ularning rasmiy veb-saytida e’lon qilinadi. 5. Tashish jarayonini markazlashgan holda boshqarish va tashkillashtirish hamda yuk tashuvchilarga umumiy foydalanishdagi temir yo‘l trasportida xizmatlarni ko‘rsatish temir yo‘l transporti (tashuvchilar) tomonidan amalga oshiriladi. 6. Temir yo‘l transportidagi yuk tashuvlari bilan bog‘liq hujjatlar, shu jumladan temir yo‘l yukxati, yuklarni tashish buyurtmalari va boshqa hujjatlar elektron shaklda rasmiylashtirilishi mumkin. 2-bob. Yuklarni tashish uchun buyurtmalarni qabul qilish va yuk tashuvlarini prognoz qilish 7. Umumiy foydalanishdagi temir yo‘llarda yuk tashish temir yo‘l transporti (tashuvchi) tomonidan yuk jo‘natuvchidan qabul qilingan buyurtmanoma asosida amalga oshiriladi. Buyurtmalar yuk jo‘natuvchilar tomonidan mazkur Qoidalarning  3  va  4-ilovalariga  muvofiq yuk tashishga buyurtmanoma hamda dekadalik buyurtmanoma shaklida temir yo‘l transporti (tashuvchi) yoki ularning mintaqaviy bo‘linmalariga taqdim etiladi. 8. Yuk jo‘natuvchilar yuklarni tashish amalga oshirilishi mo‘ljallanayotgan oy (bundan buyon matnda prognoz oyi deb yuritiladi) boshlanishidan kamida 14 kun oldin temir yo‘l transportiga (tashuvchiga) buyurtmalarni elektron shaklda taqdim etadi. Buyurtmalar yuklarni turlari va nomenklatura guruhiga ajratgan holda har bir jo‘natish temir yo‘l stansiyasi bo‘yicha, shu jumladan bo‘sh xususiy va ijaraga olingan vagonlar hamda xususiy konteynerlarning yukni jo‘natish va yetkazish manzilidagi temir yo‘l stansiyalari ko‘rsatilgan holda taqdim etiladi. Buyurtmaning taqdim qilingan sanasi uning kelib tushgan sanasi hisoblanadi. 9. Yuk jo‘natuvchi buyurtmani elektron shaklda taqdim etish imkoni bo‘lmaganda, buyurtma qog‘oz shaklda shaxsan, pochta aloqasi, shuningdek faks va teletayp orqali keyinchalik buyurtmaning asl nusxasini taqdim etish sharti bilan ularning olinganligi haqida tasdiqnoma olgan holda taqdim etilishi mumkin. Qog‘oz shaklidagi buyurtmalar uch nusxada yuk jo‘natuvchi tashkilot rahbari yoki jismoniy shaxsning imzosi bilan tasdiqlangan holda taqdim etiladi. Elektron hujjat shaklidagi buyurtmalar yuk jo‘natuvchi tashkilot rahbarining yoki jismoniy shaxsning elektron raqamli imzosi (ERI) bilan tasdiqlangan holda taqdim etiladi. 10. Temir yo‘l transporti (tashuvchi) yukni jo‘natuvchilardan qabul qilingan buyurtmalarni besh ish kuni ichida ko‘rib chiqadi. 11. Temir yo‘l transporti (tashuvchi) yuk tashish uchun buyurtmalarni quyidagi hollarda rad etish huquqiga ega: Temir yo‘l ustaviga muvofiq muayyan yo‘nalishlarda yuk ortishga istisno tariqasida ta’qiq joriy etilganda; yuk jo‘natuvchi tomonidan buyurtmalar mazkur Qoidalarning  3  va  4-ilovalariga  muvofiq shaklda taqdim etilmaganda yoki ma’lumotlar to‘liq ko‘rsatilmaganda; boshqa davlatlar tashuvchilari temir yo‘l transportiga (tashuvchiga) buyurtma kelishilishini rad etganda; buyurtmada ko‘rsatilgan yuklar, harakatdagi temir yo‘l tarkibi hamda konteynerlar Temir yo‘l ustavi, mazkur Qoidalar va temir yo‘l transportida texnik jihatdan tartibga solish sohasidagi normativ hujjatlar (texnik reglamentlar, standartlashtirishga doir normativ hujjatlar, texnik ekspluatatsiya norma va qoidalari) talablariga muvofiq bo‘lmaganda; yuklarni “alohida shartlarda” tashishda tegishli temir yo‘l ma’muriyatlari bilan yuklarni tashish shartlari kelishilmaganda; buyurtmada ko‘zda tutilgan yuklar hajmi va tashishning boshqa ko‘rsatkichlari temir yo‘l uchastkasining poyezdlarni o‘tkazish qobiliyati va (yoki) yo‘nalish bo‘yicha temir yo‘l stansiyalarining yukka ishlov berish qobiliyatlaridan ortiq bo‘lganda; temir yo‘l transportida (tashuvchida) tashishlarni amalga oshirish uchun zarur bo‘lgan tegishli harakatdagi temir yo‘l tarkibi yoki konteynerlar mavjud bo‘lmagan hollarda. Yuklarni tashish uchun buyurtma rad etilgan taqdirda, temir yo‘l transporti (tashuvchi) yuk jo‘natuvchini bu haqda uch kun ichida xabardor qiladi. 12. Yuk jo‘natuvchi buyurtma rad etilganligi haqida xabardor etilgan vaqtdan boshlab uch sutka ichida rad etish sabablarini bartaraf etgan holda takroran buyurtma berishi mumkin. Takroran taqdim etilgan buyurtmalar ikki kun ichida ko‘rib chiqiladi. 13. Yuk jo‘natuvchilarning buyurtmalari asosida temir yo‘l transporti (tashuvchi) kelgusi oy uchun harakatdagi temir yo‘l tarkibining kerakli miqdorini aniqlaydi hamda yuk tashuvlarining asosiy oylik buyurtmalar rejasini (bundan buyon matnda asosiy oylik buyurtma deb yuritiladi) tonna va vagonlarda shakllantiradi. 14. Temir yo‘l transporti (tashuvchi) yuk tashishga beriladigan asosiy oylik buyurtmalarga muvofiq quyidagilarni shakllantiradi: prognoz oyi boshlanishidan kamida 12 kun avval — o‘rtacha bir sutkada vagonlar va tonnalarda yuklar turlari bo‘yicha prognoz oyi uchun tashishlarning aniqlashtirilgan hajmi; prognoz oyi boshlanishidan kamida 10 kun avval — yetkazish manzili temir yo‘llar va vagonlar turi bo‘yicha tashishlarning umumiy hajmi hamda yetkazish manzilidagi temir yo‘llar bo‘yicha neft va neft mahsulotlari, och rangli neft mahsulotlari, spirt, kimyoviy mahsulotlar, shinni, o‘simlik moyi va ammiakli suvni tashish uchun mo‘ljallangan germetizatsiyalangan maxsus tsisternalarga quyilgan holda barcha mahsulotlarning tashish hajmi. Temir yo‘l transporti (tashuvchi) tomonidan prognoz oyi uchun tashishlarning tasdiqlangan hajmi o‘z mintaqaviy bo‘linmalariga va temir yo‘l stansiyalariga yetkaziladi. 15. Yuk tashuvlarini prognoz qilishda temir yo‘l transporti (tashuvchi) yuklarni tashishning oylik prognozini e’lon qilish bilan bir vaqtda o‘z mintaqaviy bo‘linmalariga o‘rtacha bir sutka davomida vagonlarda tashiladigan yuklarning asosiy turlari bo‘yicha yuk tashish marshrutlari prognozini belgilaydi. 16. Yuk tashuvlarining marshrutlar va yuk turlari bo‘yicha prognozi temir yo‘l transporti (tashuvchi) rahbari tomonidan tasdiqlanadi hamda yuk tashish asosiy oylik buyurtmalari bilan birgalikda o‘z mintaqaviy bo‘linmalari va temir yo‘l stansiyalari rahbarlariga prognoz oyi boshlanishidan kamida uch kun ilgari e’lon qilinadi. 17. Temir yo‘l transportida yuk tashuvlarini yuk turlari bo‘yicha prognozlash mazkur Qoidalarning  5-ilovasida  ko‘rsatilgan yuklar nomenklaturasi asosida amalga oshiriladi. 18. Temir yo‘l transportining (tashuvchining) mintaqaviy bo‘linmalari rahbarlari yoki temir yo‘l stansiyasi boshlig‘i temir yo‘l transporti (tashuvchi) tomonidan belgilangan yuk tashuvlarining marshrutlar bo‘yicha prognoziga muvofiq yuklarni marshrutlarda tashish bo‘yicha kalendar prognozini oyning sanalari bo‘yicha prognoz oyi boshlanishidan kamida besh kun ilgari ishlab chiqadi hamda yuk jo‘natuvchi bilan prognoz oyi boshlanishidan kamida uch kun ilgari kelishadi. Marshrutlarda tashish bo‘yicha kalendar prognoziga temir yo‘l transportining (tashuvchining) mintaqaviy bo‘linmalari tomonidan yuk jo‘natuvchilar bilan kelishilgan holda prognoz oyining har bir dekadasi boshlanishidan uch kun avval kelgusi dekadalar bo‘yicha tuzatish kiritiladi. Yuk jo‘natuvchilarning buyurtmalariga asosan temir yo‘l transportining (tashuvchining) mintaqaviy bo‘linmasi rahbari yuk ortish kuniga qadar yuk tashuvlari prognozi doirasida marshrutning yetkazish manzili stansiyasini o‘zgartirish huquqiga ega. 19. Yuk tashish oylik prognozini o‘zgartirish to‘g‘risidagi iltimosnomalar yuk jo‘natuvchilar tomonidan prognoz qilingan oy tugashidan kamida o‘n sakkiz kun ilgari temir yo‘l transportiga (tashuvchiga) asoslangan holda taqdim etiladi. Yuk jo‘natuvchilarning iltimosnomalariga muvofiq temir yo‘l transporti (tashuvchi) tomonidan prognoz qilingan oy tugashidan kamida o‘n besh kun ilgari oylik prognozlarga o‘zgartirishlar kiritiladi. 20. Yuklarni prognozdan ortiq ortish (bo‘sh xususiy (shaxsiy), ijaradagi vagon, konteynerlarni jo‘natish) uchun yuk jo‘natuvchi temir yo‘l transporti (tashuvchi) rahbari, uning mintaqaviy bo‘linmasi rahbari yoki temir yo‘l stansiyasi boshlig‘iga ortish kuniga qadar kamida 5 kun ilgari buyurtma taqdim etadi. 21. Rejadan ortiq yuk ortish imkoni bo‘lmagan taqdirda, temir yo‘l transporti (tashuvchi) rahbari yoki uning mintaqaviy bo‘linmasi rahbari uch kun ichida buyurtma beruvchini bu haqda xabardor etishi shart. 3-bob. Tashuvlar prognozi bajarilishi hisobini yuritish kartochkasini to‘ldirish tartibi 22. Yuklarni tashish buyurtmasi bajarilishining hisobi temir yo‘l transporti (tashuvchi) tomonidan mazkur Qoidalarning  6-ilovasiga  muvofiq shakldagi tashish rejasi bajarilishini hisobga olish kartochkasida yuritiladi. 23. Hisobga olish kartochkasi temir yo‘l stansiyasining vakolatli xodimi tomonidan bir yoki yuk jo‘natuvchi talabiga ko‘ra ikki nusxada tuziladi. Hisobga olish kartochkasi ikki nusxada tuzilganda, uning bittasi temir yo‘l stansiyasida qoladi, ikkinchi nusxasi esa yuk jo‘natuvchiga beriladi. Hisobga olish kartochkasi har bir yuk jo‘natuvchi va mazkur Qoidalarning  5-ilovasida  ko‘rsatilgan yuklar nomenklaturasiga muvofiq har bir yuk bo‘yicha alohida yuritiladi. Hisobga olish kartochkasi yuk jo‘natuvchi va temir yo‘l stansiyasi boshlig‘i tomonidan har bir hisobot sutkasining yoki yuklarni ortish uchun belgilangan sutkaning so‘ngida imzolanadi. 24. Yuk jo‘natuvchi hisobga olish kartochkasidagi ma’lumotlardan norozi bo‘lsa, u hisobga olish kartochkasini “e’tirozlar bilan” degan so‘zlarni yozgan holda imzolaydi. Bunda, yuk jo‘natuvchi temir yo‘l stansiyasining vakolatli xodimiga keyingi kundan kechikmagan holda hisobga olish kartochkasidagi ma’lumotlardan noroziligi sabablarini ko‘rsatgan holda yozma ravishda ariza taqdim etishi kerak. Ariza taqdim etilmasa, hisobga olish kartochkasi noroziliksiz imzolangan deb hisoblanadi. Yuk jo‘natuvchi hisobga olish kartochkasi imzolamasa yoki norozilik sabablari yuzasidan ariza taqdim etmasa, bu haqda temir yo‘l stansiyasining vakolatli xodimi tomonidan umumiy shakldagi dalolatnoma tuziladi va hisobga olish kartochkasiga biriktiriladi. Yuk jo‘natuvchi vakili hisobga olish kartochkasini imzolash uchun kelmaganda, umumiy shakldagi dalolatnoma navbatdagi kundan kechiktirilmagan holda tuzilishi zarur. 25. Hisobga olish kartochkasini yuritish temir yo‘l stansiyasining vakolatli xodimi tomonidan quyidagi tartibda amalga oshiriladi: 1) hisobga olish kartochkasining 1, 2 va 3-ustunlari dekadalik buyurtmanoma asosida to‘ldiriladi. Yuk jo‘natuvchi tomonidan dekadalik buyurtmanoma taqdim etilmagan taqdirda, hisobga olish kartochkasida vagonlar (konteynerlar) soni temir yo‘l stansiyasi vakolatli xodimi tomonidan rejalashtirilayotgan davr kunlari bo‘yicha bir maromda (o‘rtacha sutkalik) yuk ortishdan kelib chiqqan holda taqsimlanadi. Yuk jo‘natuvchi tomonidan dekadalik buyurtmanoma taqdim etilmaganda yoki muddatlari buzilib taqdim etilganda va buning natijasida temir yo‘l stansiyasi tomonidan vagonlar (konteynerlar) yuk ortish uchun qo‘yib berilmagan hollarda yuk jo‘natuvchi yuk ortishdan bosh tortgan deb hisoblanadi. Yuk jo‘natuvchi tomonidan dekadalik buyurtmanoma taqdim etilmagani yoki muddatlari buzilib taqdim etilgani to‘g‘risidagi ma’lumotlar temir yo‘l stansiyasi vakolatli xodimi tomonidan hisobga olish kartochkasining 7-ustunida qayd etiladi. Yuklar konteynerlarda tashilganda, hisobga olish kartochkasining 3-ustuni to‘ldirilmaydi; 2) hisobga olish kartochkasining 4-ustunida ortish uchun texnik va tijorat jihatdan yaroqli bo‘lgan, dekadalik buyurtmanoma asosida hisobot sutkasida yuk jo‘natuvchiga qo‘yib berilgan vagonlar (konteynerlar) miqdori ko‘rsatiladi. Bunda, quyidagi vagonlar (konteynerlar) qo‘yib berilgan deb hisoblanadi: yuk ortish uchun hisobot sutkasi davomida to‘liq bo‘lgan muddat bilan qo‘yib berilgan bo‘sh vagonlar (konteynerlar); avvalgi sutkalarda yuklanmay qolgan vagonlar (konteynerlar); yuklarni tushirish va keyin ortish maqsadida qo‘sh operatsiyalar bajarilishi uchun qo‘yib berilgan yukli vagonlar (konteynerlar); yuk ortish uchun to‘liq bo‘lmagan muddat bilan qo‘yib berilgan, biroq yuk jo‘natuvchi tomonidan hisobot sutkasi yakuniga qadar yuklangan vagonlar (konteynerlar); 3) hisobga olish kartochkasining 5-ustunida hisobot sutkasida ortilgan vagonlar (konteynerlar) miqdori ko‘rsatiladi. Bo‘sh xususiy konteynerlarni tashish prognoz qilingan bo‘lsa, hisobga olish kartochkasining 5-ustunida bo‘sh xususiy konteynerlarning miqdori ko‘rsatiladi; 4) hisobga olish kartochkasining 6-ustunida vagonlar va tonnalarda tashishlar prognozi bajarilishi hisobini yuritish uchun yuklangan yuklarning tonnasi bo‘yicha miqdori ko‘rsatiladi, yuklar konteynerlarda tashilganda 6-ustun to‘ldirilmaydi; 5) hisobga olish kartochkasining 2, 4 va 5-ustunlarida tashuvlar prognozida nazarda tutilgan, qo‘yib berilgan va amalda yuklangan jo‘natuvchi marshrutlar miqdori maxraj ko‘rinishida ko‘rsatiladi; 6) hisobga olish kartochkasining 7-ustunida tashishlar prognozi bajarilmaganligi sabablari ko‘rsatiladi. Yuk jo‘natuvchi tomonidan yuk ortishni yozma ravishda rad etilganda, hisobga olish kartochkasining 7-ustunida “vagonga yuk ortish rad etildi” degan so‘zlar yozib qo‘yiladi va rad etish sanasi ko‘rsatiladi. Yuk ortishni rad etish to‘g‘risidagi arizada yuk jo‘natuvchi rad etayotgan vagonlar, tonnalar miqdori hamda ortish rad etilishiga taalluqli bo‘lgan davr ko‘rsatilishi lozim. Yuk jo‘natuvchining ortishni rad etish to‘g‘risidagi arizasi hisobga olish kartochkasiga ilova qilinadi. Hisobga olish kartochkasining 7-ustunida yuklanmagan vagonlar sabablaridan tashqari temir yo‘l transporti (tashuvchi) yoki yuk jo‘natuvchi aybi bilan yuklanmagan vagonlar soni ham ko‘rsatiladi; 7) hisobga olish kartochkasining 8 va 9-ustunlarida mos ravishda temir yo‘l stansiyasining vakolatli xodimi va yuk jo‘natuvchi yoki uning vakilining imzolari qo‘yiladi; 8) hisobga olish kartochkasining 10 — 24-ustunlari xalqaro tashishlarda to‘ldiriladi va yetkazish temir yo‘llari (mamlakatlari) ko‘rsatiladi. 26. Temir yo‘l transporti (tashuvchi) aybi bilan yuklanmagan vagonlar (konteynerlar) miqdori hisobga olish kartochkasining 2-ustunidan 4-ustunini ayirish orqali aniqlanadi. 27. Yuk jo‘natuvchi aybi bilan yuklanmagan vagonlar (konteynerlar) soni hisobga olish kartochkasining 4-ustunidan 5-ustunini ayirish yo‘li bilan aniqlanadi. Yuk jo‘natuvchi aybi bilan vagon va tonnalarda prognoz qilinadigan yuklar bo‘yicha yuklanmagan tonnalar miqdori hisobga olish kartochkasining 4-ustunidan 6-ustunini ayirish orqali aniqlanadi. Dekada davomida temir yo‘l transporti (tashuvchi) va yuk jo‘natuvchi aybi bilan yuklanmagan vagonlar (konteynerlar) va tonnalar miqdori hisobga olish kartochkasining 7-ustunida ko‘rsatiladi, bunda yuklanmagan marshrutlar soni maxrajda ko‘rsatiladi. 28. Temir yo‘l transporti (tashuvchi) yuk jo‘natuvchining iltimosnomasiga binoan yuk jo‘natuvchi bilan kelishilgandan ortiq vagonlar (konteynerlar) qo‘yib bersa, qo‘yib berilgan barcha vagonlar (konteynerlar) soni hisobga olish kartochkasining 4-ustuniga kiritiladi. 29. Yuk jo‘natuvchi tomonidan dekadalik buyurtmanoma taqdim etilmaganda yoki Temir yo‘l ustavida belgilangan muddatdan kech taqdim etilganda, mazkur dekada uchun yuk jo‘natuvchi aybi bilan yuklanmaganlik prognoz bo‘yicha yuk ortishning o‘rtacha sutkalik me’yoridan kelib chiqqan holda aniqlanadi. 30. Yuk jo‘natuvchi tomonidan vagonga yukni ortish bo‘yicha texnik me’yorlarning statik yuklamasi bajarilmagan taqdirda, tashuvlar prognozi bo‘yicha yuklanmagan tonnalar miqdori yuk jo‘natuvchi aybi bilan yuzaga kelgan deb hisoblanadi. Yuk jo‘natuvchi tashilishi tonna va vagonlarda prognozlashtirilgan va hisobga olingan yuklarni ortishda tonnada prognoz qilingan barcha yukni ortib bo‘lganda, vagonlarga yukni zichroq joylashtirish yoki sig‘imi kattaroq hajmdagi vagonlarni qo‘yib berish oqibatida buyurtmada ko‘rsatilganidan kamroq vagondan foydalangan bo‘lsa, tashish prognozi bajarilgan deb hisoblanadi. Bunda, bo‘sh qolgan vagonlar soni ortilgan yukning tonnalardagi umumiy miqdorini bitta vagonning statik yuklanishi miqdoriga bo‘lish yo‘li bilan aniqlanadi hamda yuk jo‘natuvchiga bog‘liq sabablarga ko‘ra yuklanmagan vagonlar u tomondan bo‘sh qoldirilayotgan vagonlar soniga qisqartiriladi. Yuk jo‘natuvchi tonna va vagonlarda prognozlashtirilgan va hisobga olingan yuklarni ortishda buyurtmanoma berilgan vagonlarning barchasidan foydalanganda, yuklanmay qolgan tonnalar miqdori statistik yuklanishdan kam bo‘lsa buyurtmanoma bajarilgan deb hisoblanadi. Vagon va tonnalarda prognoz qilinadigan va hisoblanadigan yuklar bo‘yicha yuklarni kam ortilganligi uchun keyingi hisoblar qiymati tonnada, manzili bo‘yicha yuklanmagan vagonlarning yuklama miqdorini yetkazish soniga ko‘paytirish bilan aniqlanadi. 31. Yuk jo‘natuvchining korxonasida yuz bergan avariya tufayli ishlab chiqarish jarayoni kamida uch sutkaga to‘xtatilgani sababli tashishlar prognozi bajarilmaganda, yuk jo‘natuvchi tomonidan avariya to‘g‘risida tasdiqlangan dalolatnoma nusxasi temir yo‘l stansiyasi boshlig‘iga taqdim etilishi lozim. Tabiiy ofatlar sababli temir yo‘l shoxobcha yo‘lida harakat to‘xtab qolganda, amaldagi qoidalarga muvofiq yuk ortish-tushirish ishlarini bajarish taqiqlangan va tashishlar prognozining bajarilmay qolishiga sabab bo‘lgan tabiiy ofatlar temir yo‘l stansiyasi hamda yuk jo‘natuvchi tashkilot rahbari tomonidan imzolanadigan dalolatnomada qayd etilishi lozim. Ushbu dalolatnoma hisobga olish kartochkasiga ilova qilinadi. Mazkur bandning  birinchi  va  ikkinchi xatboshilarida  nazarda tutilgan holatlar yuzaga kelganda, hisobga olish kartochkasining 7-grafasida bu haqida qayd etiladi. 32. Hisobot oyi natijalariga ko‘ra yuk jo‘natuvchi tomonidan yuklangan vagonlarning umumiy miqdori mos kelsa, ortilgan yuk og‘irligi esa oylik buyurtmada ko‘rsatilgandan ko‘p bo‘lsa, bunda yuk tashuvlari prognozi bajarilgan hisoblanadi. 33. Temir yo‘l stansiyasi yuk jo‘natuvchiga tashuvlar prognozi bajarilgani to‘g‘risidagi yakuniy natijalarni hisobga olish kartochkasida ortish uchun ko‘zda tutilgan oxirgi sutka o‘tgandan keyin 5 kun mobaynida ma’lum qiladi. 34. Yuklarni ortishda prognoz qilingan vagonlardan to‘liq foydalanilgan va vagonlarni ortish bo‘yicha texnik me’yorlar bajarilgan, tashilishi tonna va vagonlarda prognoz qilinadigan va hisoblanadigan yuklarning tonnalarda oylik prognozi yuk jo‘natuvchi tomonidan bajarilmaganda, temir yo‘l transporti (tashuvchi) yuk jo‘natuvchining talabiga asosan tonnalarda buyurtmani bajarish uchun zarur bo‘lgan miqdorda qo‘shimcha vagonlarni qo‘yib beradi va berilgan vagonlar uchun to‘lov undiradi. 35. Temir yo‘l transporti (tashuvchi) aybi bilan vagonlar (konteynerlar) tashuvlar prognozini bajarish uchun qo‘yib berilmaganda, temir yo‘l transporti yuk jo‘natuvchining talabiga asosan yuklanmay qolgan vagonlar hajmini to‘ldirish uchun ularni keyingi oy davomida ajratishga majbur. Bunda, temir yo‘l transporti (tashuvchi) tomonidan ichki temir yo‘l qatnovlarida tashilishi prognoz qilingan yuklar bo‘yicha yuk jo‘natuvchi bilan, xalqaro temir yo‘l qatnovlarida prognoz qilingan yuklar bo‘yicha esa yuk jo‘natuvchi, tashishda qatnashayotgan davlatlar temir yo‘l ma’muriyatlari va boshqa transport turlari tashkilotlari bilan kelishilgan holda vagonlar (konteynerlar) ajratiladi. 36. Qo‘shimcha buyurtmanomalarga asosan jo‘natilayotgan yuklar, jumladan bo‘sh xususiy (ijaraga olingan) vagon va konteynerlar uchun alohida hisobga olish kartochkasi tuziladi. 4-bob. Yuk tashish uchun tashish hujjatlarini to‘ldirish  1-§. Yukxatini rasmiylashtirishga doir umumiy qoidalar 37. Ichki qatnovda yuk tashish uchun yuk jo‘natuvchi tomonidan mazkur Qoidalarning  1  va  2-ilovalariga  muvofiq shakldagi temir yo‘l transporti yukxati hamda marshrut yoki vagonlar guruhi yukxati rasmiylashtiriladi. Yuklar xalqaro qatnovlarda, shuningdek chegaradosh davlatlar temir yo‘llarining tranzit uchastkalarini kesib o‘tuvchi ichki qatnovlarda tashilganda, Xalqaro temir yo‘llarda yuk tashish qatnovlari to‘g‘risidagi bitim (bundan buyon matnda SMGS deb yuritiladi) talablariga muvofiq yukxati rasmiylashtiriladi. 38. Yukxati asosiy tashish hujjati va temir yo‘lda yuk tashish shartnomasi hisoblanadi. Yukxati yuklar vagonga ortilganidan so‘ng rasmiylashtiriladi. Yukxati yo‘l qaydnomasi bilan birgalikda yetkazish manzilidagi stansiyagacha yuk bilan birga yuboriladi va yukni oluvchiga topshiriladi. Bojxona nazorati ostidagi yuklarning tashish xujjatlari yetkazish manzilidagi temir yo‘l stansiyasida bojxona organi va temir yo‘l transporti (tashuvchi) o‘rtasidagi kelishuvlar asosida bojxona organi mansabdor shaxslariga topshiriladi. 39. Yuk jo‘natuvchi va temir yo‘l stansiyasi tomonidan yukxatining tegishli grafalariga barcha ma’lumotlar to‘liq kiritilishi kerak. Yuk jo‘natuvchi tomonidan yukxati va tashish hujjatlaridagi ma’lumotlarni o‘chirish, o‘zgartirish va bo‘yash taqiqlanadi. Agar yuk jo‘natuvchi tomonidan yukxatini to‘ldirish jarayonida hujjatdagi ma’lumotlarni o‘chirish yoki dog‘ tushirish holatiga yo‘l qo‘yilgan bo‘lsa, yangi yukxati to‘ldirilishi lozim. Temir yo‘l transporti (tashuvchi) tomonidan yukxati va tashish hujjatlari to‘plamiga o‘zgartirish va ularga qo‘shimchalar kiritilishi mumkin hamda mazkur o‘zgartirish va qo‘shimchalar temir yo‘l stansiyasi shtempeli bilan tasdiqlanishi kerak. 40. Bitta yukxati bilan quyidagi tashuvlarni rasmiylashtirishga yo‘l qo‘yilmaydi: 1) tez buziluvchan yuklarni boshqa yuklar bilan birga tashish, bundan kuzatuvchilar hamrohligida tashiladigan yuklar mustasno; 2) o‘z xususiyatlariga ko‘ra boshqa yuklar bilan bir vagonda tashilishiga yo‘l qo‘yilmaydigan yuklar; 3) alohida ehtiyot choralari talab qilinadigan yuklarni bunday choralarni talab qilmaydigan yuklar bilan birga tashishda; 4) ekologik xavfsizlik normalari, sanitariya, fitosanitariya va veterinariya, veterinariya-sanitariya qoidalari va normalariga rioya qilishni talab qiladigan yuklarni ushbu norma va qoidalarga rioya qilishni talab qilmaydigan yuklar bilan birga tashish; 5) turli saqlash muddatlariga ega bo‘lgan yuklar, bundan yuklar umumiy foydalanishda bo‘lmagan joylarga tushirish uchun jo‘natilayotgan hollar mustasno; 6) bojxona nazorati ostidagi yuklar bilan bojxona nazorati ostida bo‘lmagan yuklarni bitta temir yo‘l vagonda (konteynerda) tashish. 41. Bitta yukxatida yuk jo‘natuvchi (yukni oluvchi) sifatida faqat bitta yuridik yoki jismoniy shaxs ko‘rsatilishi shart. 2-§. Yuk jo‘natuvchi tomonidan yukxatini to‘ldirish  42. Yuk jo‘natuvchi tomonidan yukxatining grafalari quyidagi tartibda to‘ldirilishi lozim: 1) “Tezlik” grafasida yukning yukli yoki katta tezlik bilan tashilishi ko‘rsatiladi; 2) “Vagon turi”, “Vagon raqami”, “Yuk ko‘tarish qobiliyati”, “O‘qlar soni”, “Sisterna turi”, “Vagonga ortishning texnik me’yori” grafalari yuk jo‘natuvchining kuchi va texnik vositalari (vagon, konteyner, ortish moslamalari) yordamida yuk ortilganda to‘ldiriladi; 3) “Yuk ko‘tarish qobiliyati” grafasida vagondagi yozuvlar va belgilarda (trafaretda) ko‘rsatilgan ma’lumotlarga muvofiq kasr ko‘rinishida: suratda — vagonning yuk ko‘tarish qobiliyati, maxrajda — yarim ochiq yoki yopiq vagon kuzovining hajmi, platformalar uchun esa — rama uzunligi ko‘rsatiladi; 4) “Vagonga ortishning texnik me’yori” grafasida vagonga yuk ortish bo‘yicha xalqaro yoki ichki texnik me’yor ko‘rsatiladi. Texnik me’yorlar belgilanmagan yuklar uchun ushbu grafada “me’yor belgilanmagan” degan so‘zlar ko‘rsatiladi; 5) “Vagon raqami” grafasida guruhli refrijeratorli harakatdagi temir yo‘l tarkibiga yukxati to‘ldirilganda kasr ko‘rinishda: suratda — refrijeratorli poyezd yoki seksiya raqami, maxrajda — vagon raqamini ko‘rsatiladi; 6) “Etkazish stansiyasi” grafasida Tarif qo‘llanmasiga muvofiq yukni yetkazish manzilidagi temir yo‘l stansiyasi nomi ko‘rsatiladi. Yuk temir yo‘l shoxobcha yo‘liga jo‘natilayotganda, yetkazish stansiyasi nomi bilan “_____ shoxobcha yo‘liga qo‘yib berish” degan so‘zlar yoziladi (yetkazib berish mo‘ljallangan temir yo‘l shoxobcha yo‘lining tashkiloti nomi ko‘rsatiladi); 7) “Yuk jo‘natuvchi” grafasida yuk jo‘natuvchi tashkilotning to‘liq nomi ko‘rsatiladi. Yuk jismoniy shaxslar tomonidan jo‘natilayotgan bo‘lsa, yukni jo‘natayotgan shaxsning familiyasi, ismi va otasining ismi ko‘rsatiladi; 8) “Pochta manzili” grafasida yuk jo‘natuvchining pochta manzili ko‘rsatilib, shahar yoki boshqa aholi punkti, tumanlar, ko‘cha va uy raqami qayd etiladi; 9) “Yukni oluvchi” va “Pochta manzili” grafalari mazkur bandning  7  va  8-kichik bandlarida  belgilangan tartibda to‘ldiriladi. Ushbu grafalarda yukni oluvchining telefon raqamlari va elektron pochta manzili ko‘rsatilishi kerak; 10) “Yuk jo‘natuvchining belgi va markasi” grafasida yuk jo‘natuvchi tomonidan yuk joylarining farqlovchi belgilari yoki tartib raqamlari ko‘rsatiladi; 11) “Joylar soni” grafasida yuk va o‘ramning har bir turi bo‘yicha alohida yuk joylarining soni hamda joylarning umumiy soni ko‘rsatiladi. Yuklar paketlashtirilgan holda poddonlarda tashilganda, grafada kasr ko‘rinishida suratda — poddonlarda shakllantirilgan paketlar soni, maxrajda — joylarning umumiy soni ifodalanadi. Yuklar to‘kilgan, uyulgan yoki quyilgan holda tashishga taqdim etilganda, joylar soni ko‘rsatilmaydi, “to‘kilgan”, “uyulgan” yoki “quyilgan” degan so‘zlar kiritiladi; 12) “Qadoqlash” grafasida yuklar qadoqlarining turi yoziladi. Qadoqlanmagan yuklar tashishga taqdim etilganda, ushbu grafada “Qadoqlanmagan” yoki “n/u” qisqartma belgisi qo‘yiladi; 13) “Yukning nomi” grafasida quyidagilar ko‘rsatiladi: Tarif qo‘llanmasiga muvofiq yukning to‘liq nomi; Yuklarning yagona tarif-statistika nomenklaturasi (ETSNG) va Yuklarning uyg‘unlashgan nomenklaturasi (GNG) bo‘yicha kodlari; taxta-yog‘och va o‘tin yuklarini to‘kilgan holda tashishda — yuklarni tashishga qabul qilish mazkur Qoidalarning  5-bobida  belgilangan tartibda yuklangan shtabellar (taxlamlar) miqdori va balandligi; yog‘och-taxta materiallari metall sim bog‘lamalarni (strop, styajka) qo‘llagan holda tashilganda, ushbu moslamalarning soni; yuk jo‘natuvchi plombalar bilan yuk jo‘natilganda, “Yuk jo‘natuvchi plombalari” degan so‘zlar; yuk jo‘natuvchi yoki yukni oluvchining kuzatuvchilari hamrohligida jo‘natilganda, “Yuk jo‘natuvchi (yoki yukni oluvchi) kuzatuvchisi” belgisi, kuzatuvchining familiyasi, ismi, otasining ismi, pasport (ID-karta) seriyasi va raqami, xizmat safari guvohnomasi raqami (mavjud bo‘lsa); sabzavotlar va poliz ekinlari to‘kilgan holda tashilganda, sabzavot va poliz ekinlarining bir-biridan ajratish uchun vagonga o‘rnatilgan to‘siqlar soni; hayvonlar yopiq vagonlarda tashilganda, eshik to‘siqlari soni; yuklar isitilgan holda tashilganda, temir yo‘l transportiga (tashuvchiga) tegishli vagon isitish moslamalari soni. Yuklarning nomini kiritish uchun yukxatida joy yetarli bo‘lmasa, yuk jo‘natuvchi tomonidan yukxatiga qo‘shimcha ravishda yukxati formatidan ortiq bo‘lmagan hajmda ro‘yxat tuzilib, unda tashiladigan barcha yuklarning belgilari, markalari, joylar soni, qadoqlangan o‘ramlari, nomi va og‘irligi ko‘rsatiladi. Ushbu ro‘yxat to‘rt nusxada yuk jo‘natuvchi shtempeliga ega blankalarda tuziladi va yuk jo‘natuvchi tomonidan imzolanadi. Bunda, “Yukning nomi” grafasida “Terma jo‘natma, yuklar ro‘yxati ilova qilinadi” degan so‘zlar yoziladi. Ro‘yxatning barcha nusxalarida yukxatining raqami va temir yo‘l stansiyaning kalendar shtempeli qo‘yilgan bo‘lishi lozim. Ro‘yxat nusxalari yukxati, yo‘l qaydnomasi va yo‘l qaydnomasining koreshogiga biriktiriladi. Ro‘yxatning bir nusxasi yuk tashishga qabul qilish kvitansiyasiga bilan birga yuk jo‘natuvchiga topshiriladi; 14) “Yukning og‘irligi, kilogrammda aniqlangan/yuk jo‘natuvchi” grafasida yukning og‘irligi yuk jo‘natuvchi tomonidan yoki temir yo‘l stansiyasining vakolatli xodimi bilan birgalikda yuk jo‘natuvchi tomonidan aniqlanganda to‘ldiriladi. Yukning og‘irligi vagon tarozisida aniqlanganda, tegishli grafalarda brutto, vagon tarasi va netto og‘irliklari ko‘rsatiladi. Bunda, “Tara teksh./brusdan” grafasida vagon tarasining og‘irligi tekshirilgan yoki vagon brusidan olinganligidan kelib chiqib, kerak bo‘lmagan belgi o‘chiriladi. Bitta yukxati bo‘yicha taraga joylashtirilgan va donali bo‘lgan turli xildagi va har xil qadoqdagi yuklar tashishga taqdim etilganda, qadoqning har bir turi bo‘yicha har bir yukning alohida og‘irligi, shuningdek mazkur yukxati bo‘yicha taqdim etilayotgan yuklarning umumiy og‘irligi ko‘rsatiladi; 15) “Jami joylar” grafasida joylarning umumiy miqdori so‘z bilan yoziladi; 16) “Jami og‘irligi” grafasida yuk jo‘natuvchi tomonidan yoki yuk jo‘natuvchi temir yo‘l stansiyasining vakolatli xodimi bilan birgalikda yukning umumiy og‘irligi aniqlanganda, yukning umumiy og‘irligi so‘z bilan yoziladi; 17) “Og‘irlikni aniqlash usuli” grafasida yukning og‘irligi qanday usul bilan aniqlangani ko‘rsatiladi. Yukning vazni statik vazn o‘lchash maqsadida vagon tarozisida, tovar yoki boshqa turdagi tarozida o‘lchanganda, tarozi turi va bo‘linish birligi ko‘rsatiladi. Yuk og‘irligi standart bo‘yicha aniqlangan bo‘lsa, ushbu grafada bitta yuk joyining brutto va netto standart og‘irligi ko‘rsatiladi; 18) “Yuk jo‘natuvchi (imzo)” grafasida tashuvlarni rasmiylashtirish uchun yuk jo‘natuvchining ishonchnomasiga ega bo‘lgan yuk jo‘natuvchining vakili yukxatida u tomonidan ko‘rsatilgan ma’lumotlarning to‘g‘riligini tasdiqlab, imzo chekadi; 19) “Texnik shartlar kitobining ____ bobi ___ paragrafiga muvofiq to‘g‘ri joylashtirilgan va mahkamlangan” grafasida yuklarni ochiq harakatdagi temir yo‘l tarkibida tashishda ularning to‘g‘ri ortilganligi va mahkamlanganligi uchun javobgar bo‘lgan yuk jo‘natuvchi yoki uning vakili imzo chekadi. Yukni ochiq harakatdagi temir yo‘l tarkibida tashishda uni to‘g‘ri ortish va mahkamlash SMGSning texnik shartlarida ko‘zda tutilmagan bo‘lsa, ushbu grafada “Yuk ____ yil ____dagi _____-son mahalliy texnik shartlarga muvofiq to‘g‘ri joylashtirilgan va mahkamlangan” degan yozuv qayd etiladi; 20) “Yuk jo‘natuvchining arizasi va belgilari” grafasida: yukning e’lon qilingan qiymati (narxi); ochiq harakatdagi temir yo‘l tarkibida tashish ruxsat etilgan yuklar ro‘yxatida ko‘rsatilmagan yuk tashish uchun taqdim etilganda, uni ochiq harakatdagi temir yo‘l tarkibida tashish uchun rozilik berilganligi; yuk jo‘natuvchi tomonidan vagonda o‘rnatilgan, yetkazish manzilidagi temir yo‘l stansiyasida yukni oluvchiga topshirilishi kerak bo‘lgan moslamalar; yuklarni yechib olinadigan uskunalar va sovuq o‘tkazmagan holda tashishda uskunalar va isitish materiallari og‘irligi; yuk jo‘natuvchi tomonidan yukni muzlab qolishdan saqlash maqsadida amalga oshirilgan profilaktika choralari; qadoqlanmagan yukning ko‘zga ko‘rinadigan shikastlanishlari (masalan, “stanokning ___ detali singan”, “mashinaning yoritish chiroqlari singan” va boshqalar); yukxatiga ilova qilingan hujjatlarning nomlari va raqamlari to‘g‘risidagi ma’lumotlar ko‘rsatiladi. Yuk jo‘natuvchilar ushbu grafada boshqa ma’lumotlarni ham kiritish huquqiga ega; 21) Alohida qoidalar asosida tashiladigan yoki tashish va saqlashda alohida ehtiyot choralariga rioya qilish talab qilinadigan yuklar bo‘yicha yukxatining yuqori qismida (“Alohida belgilar va shtempellar joyi” grafasida) shtempel yoki yukning o‘ziga xos xususiyatlari to‘g‘risidagi yozuv qayd etiladi, harakatdagi temir yo‘l tarkibida tez buziluvchan yuklar tashilganda esa “Tez buziluvchan yuk” shtempeli qo‘yiladi. 43. Temir yo‘l transporti (tashuvchi) yuk jo‘natuvchi tomonidan yukxatiga ilova qilingan kuzatuv hujjatlarining to‘g‘riligi va yetarliligini tekshirishga majbur emas. Yuk jo‘natuvchilar yuklarni temir yo‘llarda xalqaro va ichki qatnovlarda tashishda yuklarni xususiyatlaridan kelib chiqib bojxona rasmiylashtiruvini amalga oshirish hamda tashish uchun qonunchilikda taqdim etilishi belgilangan hujjatlarni (ruxsat etish xususiyatiga ega hujjatlar va boshqalar) temir yo‘l transportiga (tashuvchiga) yukxatiga ilova qilishi lozim. Yuk jo‘natuvchi kuzatuv hujjatlar yo‘qligi, yetarli emasligi yoki noto‘g‘riligi natijasida kelib chiqadigan oqibatlar uchun temir yo‘l transporti (tashuvchi) oldida javobgardir. Ilova qilingan hujjatlar yukxatiga biriktirilishi shart. 3-§. Jo‘natish temir yo‘l stansiyasi tomonidan yukxatini to‘ldirish  44. Jo‘natish temir yo‘l stansiyasi yukxatining grafalarini quyidagi tartibda to‘ldiradi: 1) “Prognoz bo‘yicha raqami” grafasida tashuvlar prognozining yoki yuk jo‘natuvchi buyurtmasining ro‘yxat raqami ko‘rsatiladi; 2) “Yuk olib kirishga ruxsat berilgan _____ kun _____ oy” grafasida vagon jo‘natmalar uchun yuklar taqdim etilganda, temir yo‘l stansiyasi boshlig‘i tomonidan yukni olib kirishga ruxsat berilgan kun va oy ko‘rsatiladi; 3) “Ortish tayinlangan _____kun _____oy” grafasida temir yo‘l stansiyasi boshlig‘i tomonidan yuk ortish belgilangan kun va oy ko‘rsatiladi. Mazkur grafaning pastki qismida yuk ortilgan kunida temir yo‘l stansiyasi boshlig‘ining imzosi va sanasi qo‘yiladi; 4) “Alohida belgilar va shtempellar uchun joy” grafasida: tashishning ma’lum bir yo‘nalishida harakatdagi temir yo‘l tarkibining og‘irligi va turi; yuk ortish gabariti bo‘yicha cheklovlar (bu haqida yukxatini imzolash jarayonida belgi qo‘yiladi); Mazkur Qoidalarning  4-bobida  nazarda tutilgan holatlarda, “Tepalikdan tushirilmasin” degan so‘zlar; nogabaritli yuklar tashilganda, nogabaritlikning 5 xonali indeksi bo‘yicha “_____ darajali nogabaritli yuk” degan so‘zlar; yuklar jo‘natiluvchi marshrutlar orqali tashilganda, “_____-son to‘g‘ridan-to‘g‘ri jo‘natiluvchi marshrut” yoki “Temir yo‘lning __________ stansiyasida tarqatiladigan _____-son jo‘natiluvchi marshrut” degan so‘zlar; yuklar pog‘onasimon marshrutlarda tashilganda, marshrutni oxirgi shakllantiruvchi stansiyaning “_____-son pog‘onasimon to‘g‘ridan-to‘g‘ri marshrut” yoki “Temir yo‘lning ______ stansiyasida tarqatiladigan _______-son pog‘onasimon marshrut” shtempeli qo‘yiladi; 5) “_____-son yukxati” grafasida yo‘l qaydnomasi raqami ko‘rsatiladi; 6) “Jo‘natish stansiyasi” grafasida jo‘natish temir yo‘l stansiyasining nomi hamda Tarif qo‘llanmasiga muvofiq ushbu temir yo‘l stansiyaning kodi shtempelda ko‘rsatiladi; 7) “Vagon turi”, “Vagon raqami”, Yuk ko‘tarish qobiliyati”, “O‘qlar soni”, “Vagonni ortish texnik me’yori” grafalari temir yo‘l transportining (tashuvchining) kuchi va texnik vositalari (vagon, konteyner, ortish moslamalari) yordamida yuk ortilganda mazkur Qoidalarning 42-bandi  2 — 5-kichik bandlarida  belgilangan tartibda to‘ldiriladi; 8) “Yukning og‘irligi, kilogrammda aniqlangan/Temir yo‘l transporti (tashuvchi)” grafasida temir yo‘l transportining (tashuvchining) kuchi va texnik vositalari (vagon, konteyner, ortish moslamalari) yordamida yuklar ortilganda, mazkur Qoidalarning 42-bandi  14-kichik bandida  belgilangan tartibda temir yo‘l stansiyasi tomonidan to‘ldiriladi; 9) “Jami og‘irligi” grafasida yukning og‘irligi temir yo‘l transporti (tashuvchi) tomonidan aniqlanganda, yukning umumiy og‘irligi so‘z bilan yozib ko‘rsatiladi; 10) “Og‘irlikni aniqlash usuli” grafasi yukning og‘irligi qanday usul bilan aniqlanganligi mazkur Qoidalarning 42-bandi  17-kichik bandida  belgilangan tartibda to‘ldiriladi; 11) “Temir yo‘l transporti (tashuvchi) yuk qabul qilib topshiruvchisi” grafasi temir yo‘l transporti (tashuvchi) tomonidan yoki yuk jo‘natuvchi va temir yo‘l stansiyasining vakolatli xodimi bilan birgalikda yukning og‘irligi aniqlanganda, temir yo‘l stansiyaning vakolatli xodimi tomonidan imzolanadi; 12) “Temir yo‘l (tashuvchi) markasi” grafasida yuklar mayda jo‘natmalar bilan tashilganda, jo‘natiladigan yuklarni qabul qilish kitobiga ko‘ra tartib raqami ko‘rsatiladi; 13) “Tarif belgilari” grafasida Tarif qo‘llanmasiga muvofiq tegishli tarif va xizmatlarni qo‘llash uchun zarur bo‘lgan ma’lumotlar ko‘rsatiladi; 14) “____ kilometrga to‘lovlar hisobi” grafasida tashish masofasi, yuk tashish haqi, qo‘shilgan qiymat solig‘i va boshqa to‘lovlar ko‘rsatiladi; 15) “Jo‘natishda undirildi” grafasida yuk jo‘natuvchiga hisoblangan summa yozma ravishda ko‘rsatiladi. Hisoblangan summa temir yo‘l stansiyasining vakolatli xodimining imzosi bilan tasdiqlanadi; 16) “Yukni qismlar bilan olib kirish” grafasida temir yo‘l stansiyasining vakolatli xodimi har bir alohida olib kirilgan yuk qismi bo‘yicha sana, joylar soni va yuk vaznini ko‘rsatadi. Yuk jo‘natuvchilarga qabul qilish markalarini topshirish ko‘zda tutilmagan temir yo‘l stansiyalarida ushbu grafaga temir yo‘l stansiyasining vakolatli xodimi tomonidan temir yo‘l stansiyasi yoki tashuvchi hududiga bir vaqtda olib kirilgan yuklarning to‘liq partiyasi to‘g‘risidagi ma’lumotlar kiritiladi. Mazkur ma’lumotlar temir yo‘l stansiyasining vakolatli xodimi imzosi bilan tasdiqlanadi; 17) “Tashish shartnomasi tuzilgan sana” grafasida jo‘natish temir yo‘l stansiyasining kalendar shtempeli qo‘yilib, unda yuk tashishga qabul qilingan sana ko‘rsatiladi; 18) “Yuk jo‘natuvchi” va “Yukni oluvchi” grafalarida yuk jo‘natuvchi va yukni oluvchilar jismoniy shaxs bo‘lsa, shartli “1000” raqamli kod qo‘yiladi. 4-§. Yo‘l davomida yukxatini to‘ldirish 45. Temir yo‘l stansiyalari tomonidan yo‘l davomida tashilayotgan yuklar bo‘yicha dalolatnomalar tuzilganda, yukxatining “Temir yo‘l (tashuvchi) belgilari” grafasiga tuzilgan dalolatnomaning raqami, tuzilgan sanasi va mazmuni (masalan, “___ ta joy yetmaganligi to‘g‘risida”, “____kilogramm og‘irlik yetmaganligi to‘g‘risida” va tijorat nosozliklari) kiritiladi. 46. Yuk tashish shartnomasini o‘zgartirish bo‘yicha yo‘l davomida yukxatiga o‘zgartirish kiritish mazkur Qoidalarning  9-bobida  belgilangan tartibda amalga oshiriladi. Bunda, yukxatida yetkazish manzilidagi dastlabki temir yo‘l stansiyasi nomi va uning kodi, yukni oluvchining nomi (yukni oluvchining nomi o‘zgarganda) o‘chiriladi (o‘qish imkoniyati saqlangan holda), yukxatini o‘zgartirish (manzilni o‘zgartirish) to‘g‘risidagi farmoyishga muvofiq yangi ma’lumotlar va ularning kodlari ko‘rsatiladi. Yukxatiga o‘zgartirishlar kiritilganda, yukxatining tepa qismiga “Yuk 20___ yil ___ _____dagi ____-son farmoyishga asosan temir yo‘lning ______ stansiyasi manzili o‘zgartirildi” degan so‘zlar yoziladi. Ayrim hollarda yangi yukxati tuzilganda, yukxatining tepa qismida “Yuk 20___ yil ___ _____dagi ____-son farmoyishga asosan manziliga o‘zgartirildi. Dastlabki yukxati raqami _____, temir yo‘lning _____ jo‘natish stansiyasi, temir yo‘lning _____ yetkazish manzilidagi stansiyasi” degan so‘zlar qayd etiladi. Yuqoridagi o‘zgartirishlar temir yo‘l stansiyasi vakolatli xodimining imzosi va temir yo‘l stansiyasining shtempeli bilan tasdiqlanadi. 47. Yo‘l davomida yuk boshqa vagonga qayta yuklanganda, yukxatida vagon raqami va yuk haqidagi ma’lumotlar ularni o‘qish imkoni saqlab qolingan holda o‘chiriladi hamda yuklar qayta yuklangan vagon to‘g‘risidagi yangi ma’lumotlar kiritiladi. 5-§. Etkazish manzilidagi temir yo‘l stansiyasida yukxatini to‘ldirish 48. Etkazish manzilidagi temir yo‘l stansiyasi yukxatining qo‘yidagi grafalarini to‘ldiradi: 1) “Topshirishda undirildi” grafasida yakuniy hisob-kitoblar bo‘yicha undirilgan to‘lov summasi ko‘rsatiladi. Undirilgan summa temir yo‘l stansiyasi vakolatli xodimining imzosi bilan tasdiqlanadi va yukxatiga yuk topshirilganini rasmiylashtirish vaqti to‘g‘risida temir yo‘l stansiyaning kalendar shtempeli qo‘yiladi; 2) “Temir yo‘l transporti (tashuvchi) vositalarida yuk tushirish” grafasida yuk tushirilgan vaqt to‘g‘risida yetkazish manzilidagi temir yo‘l stansiyasining kalendar shtempeli qo‘yiladi; 3) “Yukni olib ketish” grafasida temir yo‘l stansiyasining vakolatli xodimi tomonidan yukni umumiy foydalanish joylaridan olib ketish to‘g‘risida belgi qo‘yiladi. Yuk qismlarga bo‘lib olib ketilsa, har bir olib ketilayotgan yuk miqdori to‘g‘risidagi ma’lumotlar alohida ko‘rsatiladi; 4) “Temir yo‘l (tashuvchi) belgilari” grafasida kelgan yuk boshqa manzilga o‘zgartirilganda, mazkur Qoidalarning  46-bandida  nazarda tutilgan belgilar qo‘yiladi. 5) “Yuk topshirilgani to‘g‘risida belgi” grafasida mazkur Qoidalarning  8-bobida  belgilangan tartibda yuklarni yukni oluvchiga topshirish haqida belgilar qo‘yiladi. 49. Yukni oluvchi tomonidan yakuniy hisob-kitoblar bo‘yicha to‘lovlar amalga oshirilib, yo‘l qaydnomasiga yukni olganligi to‘g‘risida imzo qo‘yilganidan so‘ng yukxati yukni oluvchiga topshiriladi. 6-§. Tashish hujjatlari to‘plamini to‘ldirish 50. Tashish hujjatlari to‘plami yukxati, yo‘l qaydnomasi, yo‘l qaydnomasining koreshogi hamda yuk tashish uchun qabul qilinganligi to‘g‘risidagi kvitansiyadan iborat. Temir yo‘l transporti (tashuvchi) yuk jo‘natuvchiga tashish hujjatlarining blankalarini taqdim etishi shart. Yo‘l qaydnomasi, yo‘l qaydnomasining koreshogi hamda yuk tashish uchun qabul qilinganligi to‘g‘risidagi kvitansiya yukxati asosida temir yo‘l stansiyasining vakolatli xodimi tomonidan rasmiylashtiriladi. 51. Yukxati va yo‘l qaydnomasi yukni yetkazish manzilidagi temir yo‘l stansiyasigacha yuk bilan birga jo‘natiladi va o‘sha erda yukni oluvchiga yuk bilan birga topshiriladi. Bunda, yo‘l qaydnomasi yukni oluvchiga yuk topshirilgandan so‘ng temir yo‘l stansiyasida qoldiriladi. Yukni qabul qilish kvitansiyasi tashish hujjatlari rasmiylashtirilganidan so‘ng jo‘natish temir yo‘l stansiyasida yuk jo‘natuvchiga topshiriladi. Yo‘l qaydnomasi koreshogi yuk ortilib, tashishga qabul qilingandan so‘ng jo‘natish temir yo‘l stansiyasida qoladi. 52. Jo‘natish temir yo‘l stansiyasining vakolatli xodimi yo‘l qaydnomasi, yo‘l qaydnomasining koreshogi hamda yuk tashish uchun qabul qilinganligi to‘g‘risidagi kvitansiyani mazkur bobning  3-paragrafida  belgilangan tartibda to‘ldiradi. 53. Yo‘l qaydnomasi, yo‘l qaydnomasining koreshogi hamda yuk tashish uchun qabul qilinganligi to‘g‘risidagi kvitansiyaning “Etkazib berish muddatining tugashi” grafalarida yetkazib berish muddati ko‘rsatiladi. 54. Yo‘l davomida yo‘l qaydnomasini to‘ldirish mazkur bobning  4-paragrafida  belgilangan tartibda amalga oshiriladi. 55. Yo‘l qaydnomasining “Tijorat dalolatnomasi” grafasida tijorat dalolatnomasi raqami, tuzilgan sanasi, temir yo‘l stansiyasining nomi ko‘rsatiladi va dalolatnoma tuzgan temir yo‘l stansiyasining kalendar shtempeli qo‘yiladi. Yo‘l qaydnomasining “Etkazib berish muddatini uzaytirish” grafasida yuk ushlanib qolgan temir yo‘l stansiyasi nomi, ushlanib qolish davomiyligi va sababi ko‘rsatiladi hamda temir yo‘l stansiyasining kalendar shtempeli qo‘yiladi. Yo‘l qaydnomasida yetkazish manzilidagi temir yo‘l stansiyasi o‘zgarmagan holda yukni oluvchi nomi o‘zgartirilsa, yukni oluvchi nomi o‘chiriladi (o‘qish imkoni saqlangan holda) hamda yuk jo‘natuvchining arizasiga muvofiq yangi yukni oluvchining nomi ko‘rsatiladi. 56. Etkazish manzilidagi temir yo‘l stansiyasida yo‘l qaydnomasini to‘ldirish mazkur bobning  5-paragrafida  belgilangan tartibda amalga oshiriladi hamda yukni oluvchi tomonidan yo‘l qaydnomasining quyidagi grafalari to‘ldiriladi: 1) “Naqd pulsiz, naqd pul bilan 20___ y. “_____”____________ yukni qabul qildim” grafasida yuk qabul qilingan sana ko‘rsatiladi; 2) “20___ yil_________ dagi _____-son ishonchnoma bilan” grafasida yukni qabul qilish uchun berilgan ishonchnoma raqami va uning sanasi ko‘rsatiladi; 3) “Yukni oluvchining hisob raqami __________________, ___________ banki _________ sh. bo‘limi” grafasida yukni oluvchining nomi va uning hisob raqami, shuningdek unga xizmat ko‘rsatadigan bank muassasasining nomi ko‘rsatiladi; 4) “Pasport (ID-karta) seriyasi _____, raqami ___________, _________ tuman (shahar), ________ ko‘chasi ____-uy, _____-xonadonda ro‘yxatga olingan” grafasida yukni oluvchining pasport (ID-karta) seriyasi va raqami hamda pasport (ID-karta) bo‘yicha doimiy ro‘yxatga olingan manzili ko‘rsatiladi; 5) “Yukni oluvchining yozma tasdig‘i ________” grafasida yo‘l qaydnomasiga kiritilgan ma’lumotlar yukni oluvchining imzosi bilan tasdiqlanadi. 57. Etkazish manzilidagi temir yo‘l stansiyasi yo‘l qaydnomasining quyidagi grafalarini to‘ldiradi: 1) Yo‘l qaydnomasining tegishli grafalarida qo‘shimcha ish va xizmatlar haqini hisoblash uchun zarur bo‘lgan ma’lumotlar ko‘rsatiladi; 2) “Yakuniy hisobni to‘ladi __________________” grafasida yukni oluvchi tomonidan to‘langan to‘lovlar miqdori ko‘rsatiladi; 3) “Yukni temir yo‘l transporti (tashuvchi) tomonidan tushirish yoki yukni oluvchining kuchi va texnik vositalari yordamida tushirish uchun qo‘yib berish sanasi” grafasida yetkazish manzilidagi temir yo‘l stansiyasining yukni temir yo‘l transporti (tashuvchi) tomonidan tushirish yoki yukni oluvchining kuchi va texnik vositalari yordamida tushirish uchun qo‘yib berish vaqti to‘g‘risidagi kalendar shtempeli qo‘yiladi. 58. Yukni oluvchi tomonidan yo‘l qaydnomasiga imzo qo‘yilib, yakuniy hisob-kitoblar bo‘yicha tegishli to‘lovlar amalga oshirilganidan so‘ng unga yukxati beriladi. 59. Yuklar xususiy yoki ijaraga olingan vagonlarda yetkazilganda, yukni oluvchi mazkur vagonlardan yukni tushirgandan so‘ng tashish to‘lovlarini amalga oshirgan holda ularni qaytarish uchun tashish hujjatlarini rasmiylashtirishi lozim. 60. Yuklarni konteynerlarda tashish uchun yo‘l qaydnomasini rasmiylashtirish mazkur  paragrafga  muvofiq quyidagi xususiyatlar inobatga olingan holda amalga oshiriladi: 1) “Yukning nomi” grafasida harfli prefiks va konteyner raqami ko‘rsatiladi. Konteyner boshqa tashkilotlarga tegishli bo‘lganda (xususiy konteyner), harfli prefiks va konteyner raqamidan oldin “R” harfi qo‘yiladi; 2) “Yuk og‘irligi, kg.da aniqlangan/Yuk jo‘natuvchi” grafasida har bir turdagi yukning qadog‘i bilan birgalikdagi og‘irligi ko‘rsatiladi; 3) “Yukning jami og‘irligi” grafasida barcha turdagi yukning qadog‘i bilan birgalikdagi umumiy og‘irligi so‘z bilan yoziladi; 4) “Netto” grafasida har bir turdagi yukning qadog‘i bilan birgalikdagi umumiy og‘irligi ko‘rsatiladi; 5) “Tara” grafasida bo‘sh konteynerning trafaretda ko‘rsatilgan og‘irligi yoziladi; 6) “Brutto” grafasida “Netto” va “Tara” grafalarida ko‘rsatilgan og‘irliklari qo‘shilgan miqdori qayd etiladi. 5-bob. Yuklarni tashish uchun qabul qilish 61. Yuk jo‘natuvchilar umumiy foydalanishda bo‘lgan va umumiy foydalanishda bo‘lmagan joylarda yuklarni tashish uchun taqdim etishi mumkin. 62. Yuklarni tashish vagonli, konteynerli, mayda, guruhli yoki marshrutli jo‘natmalar bilan amalga oshiriladi. Tashish uchun alohida vagon berilishini talab etadigan, bitta yukxati bo‘yicha taqdim etiladigan yuk partiyasi vagonli jo‘natma hisoblanadi. Tashish uchun alohida vagon berilishini talab etmaydigan, og‘irligi va hajmi bo‘yicha cheklangan, bitta yukxati bo‘yicha taqdim etiladigan yuk partiyasi mayda jo‘natma hisoblanadi. Tashish uchun alohida konteyner taqdim etilishini talab etadigan, bitta yukxati bo‘yicha beriladigan yuklar konteynerli jo‘natma hisoblanadi. Tashish uchun bitta vagondan ortiq, ammo marshrutdan kam vagon berilishini talab etadigan, bitta yukxati bo‘yicha taqdim etiladigan yuk partiyasi guruhli jo‘natma hisoblanadi. Bitta yukxati bo‘yicha taqdim etiladigan, marshrutlar uchun belgilangan og‘irlik me’yoriga mos bo‘lgan miqdordagi yuk partiyasi marshrutli jo‘natma hisoblanadi. 63. Tashish chog‘ida yo‘qolish, kamomad chiqish, buzilish va shikastlanish holatlarini oldini olish uchun taraga joylashtirilishi lozim bo‘lgan yuklar, mos ravishda tashishga yaroqli tarada, tarasi va qadoqlanishiga standartlar belgilanmagan yuklar esa, yuklar butligini ta’minlaydigan yaroqli tarada taqdim etilishi kerak. Tashishga taqdim etiladigan yukning o‘rami harakatdagi temir yo‘l tarkibi, temir yo‘l va atrof muhitning ifloslanishi, chiqindi yig‘ilishini oldini olishi lozim. 64. Qishloq xo‘jaligi mahsulotlarini tashish chog‘ida yukning butunligini ta’minlaydigan nostandart tarada tashishga qabul qilinishi mumkin. Tashishga taqdim etilgan yukning tarasi yoki qadog‘i tashqi ko‘rikdan o‘tkazilganda yukning yo‘qolishi, buzilishi yoki shikastlanishi xavfini keltirib chiqaradigan kamchiliklar aniqlansa, yuk jo‘natuvchi temir yo‘l stansiyasi talabiga ko‘ra tara yoki o‘ramni Temir yo‘l ustaviga muvofiqlashtirishi shart. Yuk jo‘natuvchi temir yo‘l stansiyasi talabiga ko‘ra yuklanayotgan mahsulot, shuningdek yuk o‘ralgan hollarda tara uchun texnik jihatdan tartibga solish sohasidagi normativ hujjatni (texnik reglamentlar, standartlashtirishga doir normativ hujjatlar va boshqa hujjatlar) taqdim etishi shart. 65. Yuk jo‘natuvchi yukni tashishga taqdim etishdan oldin yukning tashish uchun qulayligi va yo‘l davomida butligi ta’minlanadigan holda uni tayyorlashi shart. Mayda donali yuklarni ortishda yuk jo‘natuvchi ularni bir to‘plamga bog‘lash yoki tegishli taraga qadoqlash orqali mayda joylarni yirikroqlarga birlashtirishi kerak. 66. Yukning umumiy og‘irligi tarozida o‘lchash yoxud yuk joylarida trafaret yoki standart bo‘yicha og‘irlikni hisoblash orqali aniqlanadi. Ayrim yuklarning og‘irligi hisob-kitob yo‘li bilan, o‘lchash orqali yoki shartli ravishda aniqlanadi. Taraga joylashtirilgan yoki donali yuklar og‘irligi tashishga taqdim etilishidan oldin har bir yuk joyida brutto va netto og‘irligi ko‘rsatilgan holda aniqlanadi. Standart og‘irlikka ega yuk joylari taqdim etilayotgan bo‘lsa, har bir yuk joyida uning og‘irligi ko‘rsatilishi shart emas, bundan standartlarga asosan standart joylarda brutto va netto og‘irligi ko‘rsatilishi majburiyligi belgilangan bo‘lgan holatlar mustasno. Bunda, yukxatida “Og‘irlikni aniqlash usuli” grafasida bitta yuk joyining brutto va netto standart og‘irligi ham ko‘rsatiladi. Yuk jo‘natuvchi yuk og‘irligini aniqlash usulini yukxatida ko‘rsatishi shart. 67. Yuklar og‘irligi quyidagicha aniqlanadi: temir yo‘l transporti (tashuvchi) tomonidan — umumiy foydalanishdagi joylarda o‘z kuchi va texnik vositalari yordamida ortishda; yuk jo‘natuvchilar tomonidan — umumiy foydalanishda bo‘lmagan joylarda ortishda, shuningdek umumiy foydalanishdagi joylarda yuk jo‘natuvchining kuchi va texnik vositalari yordamida ortishda. 68. Uyulgan holda tashiladigan don mahsulotlari, moyli va dukkakli o‘simliklar urug‘lari, kepaklar va omuxta yemlar, to‘kilgan holda tashiladigan kartoshka, sabzavotlar va poliz mahsulotlari og‘irligini yuk jo‘natuvchi tarozida aniqlab, yukxatida o‘zining imzosi bilan tasdiqlaydi. Yuk jo‘natuvchida vagon yoki elevator tarozisi bo‘lmagan hollarda, yuklarning og‘irligi jo‘natish temir yo‘l stansiyasining vagon tarozisida temir yo‘l transportining (tashuvchining) vakolati xodimi tomonidan yuk jo‘natuvchi bilan birgalikda aniqlanib, yukxatiga imzo qo‘yilib tasdiqlanadi. 69. Konteynerlardagi yuklar temir yo‘l transporti (tashuvchi) tomonidan yuk jo‘natuvchi aniqlagan og‘irlik bilan tashishga qabul qilinadi. 70. Sisternalarda quyilgan holda tashiladigan yuklarning og‘irligini aniqlash tarozi yordamida yoki yuk jo‘natuvchi tomonidan suyuqlik quyilgan balandlikni o‘lchash orqali va maxsus kalibrovkalash jadvallarini qo‘llagan holda quyilgan yuk hajmini aniqlash yo‘li bilan yoki boshqa usullar bilan amalga oshiriladi. Oziq-ovqat yuklarining og‘irligi faqat vagon tarozilarida, ular bo‘lmaganda tovar tarozilarida aniqlanadi. Og‘irlik tsisternaning balandligini o‘lchash yo‘li bilan aniqlanganda, yuk jo‘natuvchi yukxatida suyuqlik quyilgan balandlikni, tsisternadagi yuk harorati va mahsulot zichligini ko‘rsatishi shart. Etil (vino) spirtini tashish uchun qabul qilish va uning og‘irligini aniqlash MDHga a’zo davlatlar temir yo‘l tarmoqlarida Suyuq yuklarni vagon-tsisternalarda va neft-bitum tashish uchun mo‘ljallangan bunker turidagi vagonlarda quyilgan holda tashish qoidalarida (bundan buyon matnda Suyuq yuklarni quyilgan holda tashish qoidalari deb yuritiladi) belgilangan tartibda amalga oshiriladi. 71. Bunkerli ochiq vagonlarda tashiladigan yuklarning og‘irligi yuk jo‘natuvchi tomonidan hisob-kitob yo‘li bilan aniqlanadi. 72. O‘rmonchilik yuklari va taxta-yog‘ochni yuk jo‘natuvchilar tomonidan tashishga taqdim etish va temir yo‘l transporti (tashuvchi) tomonidan qabul qilishda yukxatida quyidagi ma’lumotlar ko‘rsatilishi kerak: 1) konteyner, panjara quti yoki paketlarda tashishda — konteynerlar, panjara qutisi yoki paketlar soni; 2) yuk ortish chizig‘ining yuqori toraygan qismidan foydalanib tashishda — asosiy shtabellar soni va balandligi hamda yuk ortish chizig‘ining yuqori toraygan qismida (shapkasida) taxlangan shtabellar soni; 3) o‘rmonchilik yuklari va taxta-yog‘ochni yopiq vagonlarda tashishda — shtabellar soni, bunda vagonlar yuk jo‘natuvchi plombalari bilan plombalanadi; 4) o‘rmonchilik yuklarini platformalar yoki usti ochiq vagonlarga ikki shtabeldan ortiq bo‘lmagan holda ortishda — o‘rmonchilik yuklarining soni (yuk jo‘natuvchi ixtiyoriga ko‘ra), agar bu miqdor bitta shtabelda 100 tadan va ikki shtabelda 200 tadan oshmasa; 5) qolgan holatlarda — shtabellar soni va ularning balandligi. 73. Shtabellar balandligi quyidagi tartibda o‘lchanadi: bitta shtabelni ortishda — shtabelning har ikkala uchidan; bir necha shtabelni uchma-uch ortishda — yukxatida shtabellarning sonini va chetdagi shtabellarning yon tomoni bo‘ylab balandligi ko‘rsatilgan holda chetdagi shtabellarning tashqi yon tomonlaridan; yukni kesib bo‘laklarga ajratilgan holda ortishda — usti ochiq vagon bortining yuqori sathidan kesib bo‘laklarga ajratilgan yukning balandligi bo‘yicha; yukni ikki va undan ortiq qirqilgan yuqori qismlari bilan ortishda — usti ochiq vagon bortining yuqori darajasidan yukxatida ko‘rsatib o‘tish bilan qirqilgan yuqori qismlari sonini va so‘nggi ichki qirqilgan yuqori qismi balandligini ko‘rsatgan holda. O‘rmonchilik yuklari va taxta-yog‘ochlarning og‘irligi yuk jo‘natuvchi tomonidan shartli ravishda aniqlanadi. O‘rmonchilik yuklarini ortishda ko‘p marotaba ishlatiluvchi yarim qattiq stroplar, shuningdek metall styajkalar yuk jo‘natuvchi tomonidan ta’minlanadi. 74. Vagon tarozilarida yuklarning vaznini o‘lchash vagonlar to‘xtatilgan va ajratilgan holda yoki vagonlar ajratilmasdan to‘xtatilgan holda amalga oshiriladi. Yuklarning vaznini harakatlanish vaqtida o‘lchash faqat ushbu uslubda o‘lchashga mo‘ljallangan vagon tarozilarda amalga oshiriladi. 75. Quyidagi yuklarning vaznini o‘lchash vagonlar to‘xtatilgan va ajratilgan holda amalga oshiriladi: uyulgan holda tashiladigan don va bug‘doy mahsulotlari, moyli va dukkakli o‘simliklar urug‘lari, omuxta yemlar va kepaklar; tsisternalarga quyilgan holda tashiladigan suyuq oziq-ovqat yuklari; to‘kilgan holda tashiladigan kartoshka, sabzavotlar, poliz mahsulotlari, kunjara, osh tuzi, rangli metallar va rangli metallarning paketlanmagan chiqindilari. Kartoshka, sabzavotlar, poliz mahsulotlari, kunjara, osh tuzi vaznini o‘lchashda vagonlar tarasining og‘irligi tekshirilmaydi. Don va bug‘doy mahsulotlari, moyli va dukkakli o‘simliklar urug‘lari, omuxta yem va kepaklar, o‘simlik moyi va qiyom vaznini o‘lchashda vagonlar tarasining og‘irligi yuk ortishdan oldin va yuk tushirishdan keyin tekshiriladi. Ushbu bandda ko‘rsatilmagan boshqa yuklarning vaznini o‘lchashda vagonlar tarasining og‘irligi bir marta — yuk ortishdan oldin yoki yuk tushirishdan keyin tekshiriladi. 76. Qolgan yuklar vaznini vagon tarozisida o‘lchash vagonlar ajratilmasdan to‘xtatilgan holda yoki harakatlanish vaqtida ushbu uslubda o‘lchashga mo‘ljallangan vagon tarozilarda amalga oshiriladi. Bunda, vagonlar tarasining og‘irligi vagondagi trafaretga muvofiq qabul qilinadi. 77. Yuklarning vazni vagon tarozilarida o‘lchanganda, yuk jo‘natuvchi yuklarni buyurtmanomada ko‘rsatilgan og‘irlikka muvofiqlashtirishi (dozalashtirish) shart. Buning uchun yuk jo‘natuvchi vagon tarozisi oldida maxsus maydonchani tashkil etishi, uni inventar bilan ta’minlashi, katta miqdordagi yuklarni jo‘natishda esa dozalashtirishni vazn o‘lchash jarayonida amalga oshirish maqsadida mexanizmlar bilan ta’minlashi shart. 78. Yuklarni vagonda tashishga mo‘ljallangan yechiladigan uskuna (shu jumladan, sabzavot to‘siqlari) va isitish moslamalari bilan yuklarni tashishda yukxatining “Yuk jo‘natuvchining arizasi va belgilari” grafasida uskunalar va isitish moslamalarining og‘irligi ko‘rsatiladi. 79. Tashishga taqdim etilayotgan yuk joylari soni yuk jo‘natuvchi tomonidan belgilanadi. Temir yo‘l transporti (tashuvchi) umumiy foydalanishdagi joylarda yuklarni tashish uchun taqdim etishda yuk jo‘natuvchi tomonidan yukxatida ko‘rsatilgan joylar sonini tekshirgan holda ularni qabul qiladi, bundan ortilishi yuk jo‘natuvchi zimmasiga yuklatilgan yuklar mustasno. 80. Tara-qadoqli va donali yuklarga yuk jo‘natuvchi transport markirovkasi hamda mazkur Qoidalarning  7-ilovasiga  muvofiq shakldagi manipulatsiya belgilarini (yuk bilan ishlash usullarini ko‘rsatadigan tasvirlar) aks ettirishi shart. Transport markirovkasi asosiy, qo‘shimcha va axborot yozuvlaridan iborat bo‘lishi kerak. Manipulatsiya belgilarini aks ettirish zarurati mahsulotning xususiyatidan kelib chiqqan xolda yuk jo‘natuvchi tomonidan belgilanadi. 81. Asosiy yozuvlar quyidagilardan iborat bo‘lishi kerak: 1) yukni oluvchining to‘liq nomi; 2) yetkazish manzilidagi temir yo‘l stansiyasining to‘liq nomi va yetkazish manzilidagi temir yo‘lning qisqa nomi; 3) jo‘natmadagi yuk joylari soni va joyning tartib raqami (kasr son bilan ko‘rsatiladi: suratda — jo‘natmadagi yuk joyining tartib raqami; maxrajda — jo‘natmadagi yuk joylari soni). 82. Jo‘natmadagi yuk joylarining soni va joyning tartib raqami quyidagi holatlarda ko‘rsatiladi: 1) bir xil tarada xilma-xil va turli navli yuklar (masalan, toylarda paxtaning turli navlari) tashilganda; 2) turli xil tarada bir turdagi yuklar tashilganda; 3) bir turdagi yuklarni jo‘natishda navlarni aralashtirishga ruxsat etilmaganda; 4) uskunalar to‘plami tashilganda; 5) yo‘l davomida qayta ortish bilan tashilganda; 6) yuklar bitta vagonda mayda jo‘natmalar bilan tashilganda. 83. Yuklar transport paketlarida tashilganda, ularning har birida asosiy, qo‘shimcha va axborot yozuvlari aks ettirilishi shart. Bunda, jo‘natmadagi yuk joylarining tartib raqami va soni o‘rniga suratda jo‘natmadagi paketlarning umumiy soni; maxrajda paketdagi yuk joylari soni, qavs ichida paketning tartib raqami ko‘rsatiladi. Asosiy, qo‘shimcha va axborot yozuvlari (brutto va netto og‘irligidan tashqari) paket shakllantirilgan alohida yuk joylarida aks ettirilmaydi. Qadoqlanmasdan tashilayotgan yuklardan shakllantirilgan paketlarda jo‘natmadagi paketlarning umumiy sonini, paketdagi yuk joylarining sonini va paketning tartib raqamini aks ettirish zarurati yukning turidan kelib chiqib yuk jo‘natuvchi tomonidan belgilanadi. 84. Qo‘shimcha yozuvlar quyidagilardan iborat bo‘lishi kerak: 1) yuk jo‘natuvchining to‘liq nomi; 2) jo‘natish temir yo‘l stansiyasi nomini ko‘rsatgan holda jo‘natish punktining nomi va jo‘natish temir yo‘lining qisqa nomi; 3) temir yo‘l markirovkasi. 85. Temir yo‘l markirovkasi mayda jo‘natmalar bilan tashilayotgan yukning har bir joyida kasr son ko‘rinishida bo‘lib, suratda yuklarni jo‘natishga qabul qilish kitobi bo‘yicha tartib raqam va chiziqcha bilan yuk joylari soni, maxrajda Tarif qo‘llanmasiga muvofiq jo‘natish temir yo‘l stansiyasining kodi aks ettiriladi. Temir yo‘l markirovkasi: 1) jo‘natish temir yo‘l stansiyasi tomonidan — umumiy foydalanishdagi joylarda yuklarni mayda jo‘natmalar tarzida tashishga qabul qilishda; 2) yuk jo‘natuvchi tomonidan (yukni tashishga taqdim etishdan avval) — yuklarni umumiy foydalanishda bo‘lmagan joylarda mayda jo‘natmalar tarzida ortishda aks ettiriladi. Temir yo‘l transporti (tashuvchi) yuk jo‘natuvchilar bilan kelishilgan holda yuk jo‘natuvchilar tomonidan temir yo‘l markirovkasini aks ettirish tartibini belgilaydi. 86. Axborot yozuvlari quyidagilardan iborat bo‘lishi kerak: 1) yuk joyining kilogrammlardagi brutto va netto og‘irligi; 2) yuk joyining santimetrlardagi gabarit o‘lchamlari (uzunligi, kengligi, balandligi yoki diametri va balandligi); 3) yuk joyining kub metrlardagi hajmi. Gabarit o‘lchamlaridan birortasi bir metrdan oshmasa, yuk joyining hajmi va gabarit o‘lchamlari ko‘rsatilmaydi. 87. Vagon ichidagi bir xil turdagi barcha yuk joylariga asosiy, qo‘shimcha va axborot yozuvlari (brutto va netto og‘irligidan tashqari) aks ettirilmasligi mumkin. Bunda, yuk joylarining kamida to‘rttasida joylariga asosiy, qo‘shimcha va axborot yozuvlari tushirilishi shart. Bu holda markirovkalangan joylar: 1) yopiq vagonlarda — transport markirovkasini tashqariga qaratgan holda har bir eshik oldida ikkita joyda; 2) ochiq harakatdagi temir yo‘l tarkibida — transport markirovkasini tashqariga qaratgan holda platforma yoki yarim ochiq vagonning har bir bo‘ylama borti yonida, ortilgan yukning yuqori qavatida ikkita joyda joylashtiriladi. Ortilgan yuk bortlar bilan teng pog‘onada yoki bortdan pastroq yuklangan bo‘lsa, markirovkalangan yuk joylari markirovkasi tepaga qaratilgan holda joylashtirilishi shart. 88. Yuklarni universal konteynerlarda tashishda asosiy, qo‘shimcha va axborot yozuvlarini (brutto va netto og‘irligidan tashqari) tushirish majburiy emas, bundan yuklar mayda jo‘natmalar tarzida tashiladigan terma konteynerlar mustasno. Yuklarni uyulgan va quyilgan holda tashishda transport markirovkasi tushirilmaydi. 89. Manipulatsiya belgilari va transport markirovkasini tushirish joyi, usullari hamda markirovka yorliqlari mazkur Qoidalarning  7  va  8-ilovalarida  belgilangan shakllarda aks ettiriladi. Transport tarasini tavsiflovchi markirovkaning tarkibi, uni tushirish usuli va tartibi mazkur Qoidalarning  9-ilovasiga  muvofiq amalga oshiriladi. Markirovka aniq ko‘rinadigan va tushunarli bo‘lishi shart. Markirovka uchun ishlatiladigan lak-bo‘yoq materiallari suvga chidamli, tez quriydigan, yorug‘likka va past harorat ta’siriga bardoshli hamda sifatli bo‘lishi shart. Qadoqlangan yuk sifatiga salbiy ta’sir ko‘rsatadigan materiallar qo‘llanilishiga yo‘l qo‘yilmaydi. 90. Temir yo‘l yaqinida ortish uchun tayyorlab qo‘yilgan yuklar balandligi 1200 mm gacha bo‘lgan yuklar chekka relsning tashqi chegarasidan kamida 2 m. masofada, balandligi bundan yuqori bo‘lgan taqdirda esa kamida 2,5 m. masofada mahkamlangan va joylashtirilgan bo‘lishi shart. 91. Yuk jo‘natuvchining kuchi va texnik vositalari bilan yuk ortish uchun vagonlarni qo‘yib berish oldindan berilgan xabarnomalar bo‘yicha yoki vagonlarni qo‘yib berish o‘rtasidagi belgilangan vaqt intervallaridan keyin amalga oshiriladi. Oldindan berilgan xabarnomalar bo‘yicha ortish uchun vagonlarni qo‘yib berishda temir yo‘l stansiyasi boshlig‘i yuk jo‘natuvchini vagonlar qo‘yib berilishidan kamida 2 soat avval xabardor qilishi shart. Temir yo‘l shoxobcha yo‘llariga vagonlarni qo‘yib berish va olib chiqish mazkur Qoidalarning  30-bobiga  muvofiq amalga oshiriladi. Yuk tushirilishi uchun qo‘yib berilgan vagonlar bo‘shatilgandan so‘ng ortilishi uchun mo‘ljallangan taqdirda, ortish uchun vagonlarni taqdim etish vaqti to‘g‘risida xabardor qilish talab etilmaydi. 92. Yuk jo‘natuvchining kuchi va texnik vositalari bilan ortish uchun vagonlarni qo‘yib berish vaqti to‘g‘risida xabar berish tartibi temir yo‘l stansiyasi boshlig‘i tomonidan belgilanib, bunda u birinchi navbatda telefon aloqasidan foydalanishni ko‘zda tutishi lozim. Yuk jo‘natuvchi xabar berishning boshqa usulini ham tanlashi mumkin bo‘lib, bu to‘g‘risida u temir yo‘l stansiyasi boshlig‘iga ma’lum qiladi. Telefon orqali xabar berish tartibi belgilanganda, yuk jo‘natuvchilar xabarlarni qabul qilish uchun mas’ul shaxslarni tayinlashi hamda ularning familiyasi va telefon raqamlari haqidagi ma’lumotni temir yo‘l stansiyasi boshlig‘iga berishi shart. Vagonlarni ortish uchun qo‘yib berish vaqti to‘g‘risidagi xabarlarni qayd etish uchun temir yo‘l stansiyasida belgilangan shakldagi kitob yuritilib, unda harakatdagi temir yo‘l tarkibi (konteynerlar) soni va turi hamda kitobda ko‘zda tutilgan boshqa ma’lumotlar ko‘rsatiladi. 93. Vagonlarni ortish uchun qo‘yib berish xabarnomada ko‘rsatilgan muddatdan keyin 2 soatdan ortiq vaqtga kechiktirilganda, temir yo‘l stansiyasi vagonlarni qo‘yib berish ko‘zda tutilayotgan vaqt to‘g‘risida yuk jo‘natuvchiga qo‘shimcha ravishda xabar berishi shart. 94. Vagonlarni qo‘yib berish muddatlariga rioya qilinmasdan yoki xabar berilmasdan ortish uchun qo‘yib berilgan vagonlar quyidagi hollarda vagonlar qo‘yib berilgan deb hisoblanadi: belgilangan muddatdan avval taqdim etilganda — ushbu muddat kelgan vaqtdan boshlab; belgilangan muddatdan kechiktirilib taqdim etilganda, shuningdek xabar berilmasdan taqdim etilganda — vagonlar haqiqatda taqdim etilgan vaqtdan 2 soat o‘tgandan so‘ng. 95. Yuklarni yopiq vagonlarga joylashtirish va mahkamlash SMGSning texnik shartlari va ushbu Qoidalarga muvofiq amalga oshiriladi. Yuklarni yopiq vagonlarga ortish yuk ortish-tushirish ishlari va harakat xavfsizligini, vagonning yuk ko‘tarish qobiliyati yoki sig‘imidan to‘liq foydalanishni va yukning butligini ta’minlagan holda amalga oshirilishi kerak. Yuklar vagonda bir maromda va zich joylashtirilgan bo‘lishi, tashish chog‘ida siljimasligi, tushib ketmasligi, eshik oldida to‘planib qolmasligi hamda ishqalanmasligini, shuningdek yuk ortish-tushirish jarayonida va yo‘l davomida vagonning butligini ta’minlash uchun ishonchli mahkamlangan bo‘lishi kerak. Uzun o‘lchamli (uch metrdan uzun bo‘lgan) yuklarni umumiy foydalanishdagi joylarga ketayotgan yopiq vagonlarga ortish taqiqlanadi. Uzun o‘lchamli (uch metrdan uzun bo‘lgan) yuklarni umumiy foydalanishda bo‘lmagan joylarga ketayotgan yopiq vagonlarga ortishga yukni oluvchining bunday tashishga roziligi mavjud bo‘lgan holdagina ruxsat etiladi. Bunda, yuk jo‘natuvchi yukxatining “Yuk jo‘natuvchining arizasi va belgilari” grafasida “yopiq vagonda tashishga roziman, yukni oluvchi bilan kelishilgan” degan yozuvni kiritishi lozim. Tara-qadoqli va donali yuklarni eshik oralig‘ida joylashtirish eshikdan 25 cm chekingan holda amalga oshiriladi. O‘z xususiyatlariga ko‘ra yonidagi yuklarga zarar yoki shikast yetkazishi mumkin bo‘lgan yuklarni bitta vagonga ortish taqiqlanadi. 96. Xavfli yuklarni tashishga qabul qilish va ortish MDH a’zo davlatlarning temir yo‘l transporti Kengashi tomonidan tasdiqlanadigan Temir yo‘llarda xavfli yuklarni tashish qoidalariga (bundan buyon matnda Temir yo‘llarda xavfli yuklarni tashish qoidalari deb yuritiladi) muvofiq amalga oshiriladi. Ortishda Temir yo‘llarda xavfli yuklarni tashish qoidalariga rioya etishni talab etadigan yong‘in chiqish xavfi bor yuklar ro‘yxati hamda bunday yuklarni tashish uchun vagonlar va konteynerlarni tanlash va yong‘inga qarshi tayyorlash mazkur Qoidalarning  10-ilovasida  belgilangan tartibda amalga oshiriladi. 97. Yuk jo‘natuvchi tara yoki qadoq yo‘qligi va ularning qoniqarsiz holatidan kelib chiquvchi barcha oqibatlar uchun Temir yo‘l ustavida belgilangan tartibda javobgar bo‘ladi hamda yetkazilgan zararni temir yo‘l transportiga (tashuvchiga) qoplaydi. Tara yoki qadoqsiz, sifatsiz tara yoki qadoqda va yuklar xususiyatlariga mos kelmaydigan, qayta yuklanishini ta’minlamaydigan tara yoki qadoqlarda tashishga taqdim etilganda, tashqi ko‘rikdan o‘tkazish yo‘li bilan tara yoki qadoqning yuklar xavfsiz tashilishini ta’minlamasligini yoki nosozligini aniqlash mumkin bo‘lsa, temir yo‘l transporti (tashuvchi) bunday yuklarni qabul qilishni rad etishi mumkin. 98. Yuklarni ortish temir yo‘l transporti (tashuvchi) tomonidan amalga oshirilgan taqdirda, u yuklarning tara yoki qadoqlarini tashqi ko‘rikdan o‘tkazishi lozim. Temir yo‘l transporti (tashuvchi) yuk qabul qilishni rad etsa, yuk jo‘natuvchining talabiga binoan bu haqda dalolatnoma tuzib, uning bir nusxasini yuk jo‘natuvchiga taqdim etishi lozim. 99. Yuk jo‘natuvchi haqiqiy bo‘lmagan yopishtirilgan yorliqlarni olib tashlashi va haqiqiy bo‘lmagan yozuvlarni o‘qib bo‘lmaydigan holga keltirishi shart. Yuk jo‘natuvchi: yuk joylarida aks ettirilgan yoki ularga biriktirilgan yozuvlar hamda u tomonidan vagonga o‘rnatilgan yopishtirma qog‘ozlarning to‘g‘riligi; yozuvlar, yopishtirma qog‘ozlar yoki yorliqlarda u tomonidan ko‘rsatilgan noto‘g‘ri, to‘liqsiz yoki noaniq ma’lumotlardan kelib chiqqan barcha oqibatlar uchun javobgar bo‘ladi. 6-bob. Katta miqdordagi yuklarni marshrut va vagon guruhlari bo‘yicha bitta yukxati bilan tashish 100. Mazkur Qoidalarning  2-ilovasiga  muvofiq shakldagi bitta yukxati quyidagi shartlarga rioya qilgan holda jo‘natuvchi marshrutlarda yuklar tashishga qabul qilinadi: 1) yuklarning turi bir xil bo‘lishi; 2) yuklarni ortish va tushirish umumiy foydalanishda bo‘lmagan joylarda amalga oshirilishi; 3) yuklar bitta jo‘natish temir yo‘l stansiyasida bitta yuk jo‘natuvchidan tashishga qabul qilinishi; 4) yuklar yetkazish manzilidagi bitta temir yo‘l stansiyasiga bitta yukni oluvchi nomiga yuborilishi; 5) yo‘l davomida marshrut og‘irligi va uzunligi kamaytirilmasligi. 101. Bitta yetkazish temir yo‘l stansiyasiga borayotgan marshrut yadrosi (yo‘l davomida og‘irligi o‘zgargan taqdirda ham qayta tuzishsiz manzil temir yo‘l stansiyasiga harakatlanadigan va o‘rnatilgan og‘irlikdagi marshrutning asosiy qismi) vagonlariga bitta yukxati hamda marshrutga ulanuvchi guruhning har bir vagoni uchun esa alohida yukxati rasmiylashtiriladi. Bitta yukxati bilan rasmiylashtirilayotgan marshrut yoki marshrut yadrosining og‘irligi hamda uzunligi mazkur Qoidalarning  227  va  229-bandlariga  muvofiq aniqlanadi. Ichki qatnovlarda bitta yukxati bilan vagonlar guruhlari ham tashishga qabul qilinishi mumkin. Bunda, tashish hujjatlarida “marshrut yoki” degan so‘zlar o‘chiriladi. Hayvonlarni tashishda bitta kuzatuvchi tomonidan kuzatib borilayotgan vagonlar guruhiga bitta yukxati rasmiylashtirilishi mumkin. 102. Yuk joylarining soni va yuk og‘irligi, shuningdek yo‘l haqi har bir vagon bo‘yicha yukxatining tegishli grafalarida ko‘rsatiladi, marshrutda (marshrut yadrosida) yoki vagonlar guruhida joylarning umumiy soni va yuk og‘irligi hamda yo‘l haqining umumiy summasi esa yukxatining old tarafiga kiritiladi. 103. Yuklarni bitta yukxati bo‘yicha tashishda butun marshrut (marshrut yadrosi) yoki vagonlarning butun guruhi uchun tashish hujjatlari tuziladi. 104. Bitta yukxati bo‘yicha tashishga qabul qilingan yuk uchun yuk jo‘natuvchiga yuk qabul qilinganligi to‘g‘risidagi kvitansiya berilib, uning orqa tomonida marshrut (marshrut yadrosi) yoki guruh vagonlarining raqamlari ko‘rsatiladi. Yuk qabul qilinganligi to‘g‘risidagi kvitansiya temir yo‘l stansiyasining kalendar shtempeli bilan tasdiqlanadi. 105. Yo‘l davomida texnik yoki tijorat nosozligi oqibatida vagon uzilgan hollarda temir yo‘l stansiyasi telegraf yoki boshqa elektron aloqa shakli orqali jo‘natish va yetkazish manzilidagi temir yo‘l stansiyasiga uzilish sabablarini ma’lum qilgan holda xabar berishi hamda uch nusxada mazkur Qoidalarning  13-ilovasidagi  umumiy shakldagi dalolatnoma va qo‘shimcha tarzda jo‘natish yo‘l qaydnomasini tuzishi shart. Mazkur qaydnoma bo‘yicha vagon nosozlik bartaraf etilganidan so‘ng yukni oluvchiga mazkur Qoidalarning  8-bobida  belgilangan tartibda topshirish uchun yetkazish manzilidagi temir yo‘l stansiyasi boshlig‘i nomiga jo‘natiladi. Marshrutga tegishli bo‘lgan yukxati va yo‘l qaydnomasiga dalolatnoma raqamini ko‘rsatgan holda vagon uzilganligi to‘g‘risida belgi kiritiladi. Dalolatnomaning bir nusxasi yukxati va yo‘l qaydnomasiga ilova qilinadi va yetkazish manzilidagi temir yo‘l stansiyasigacha yuboriladi. Dalolatnomaning ikkinchi nusxasi qo‘shimcha tarzda jo‘natish yo‘l qaydnomasi bilan birga yuboriladi, uchinchi nusxasi esa vagon uzilgan temir yo‘l stansiyasi yig‘majildlarida qoladi. Qo‘shimcha tarzda jo‘natish yo‘l qaydnomasida “Vagon qo‘shimcha tarzda ____-son (asosiy yukxatining raqami ko‘rsatiladi) ________ yukni oluvchi (asosiy yukxati bo‘yicha yukni oluvchining nomi ko‘rsatiladi) uchun jo‘natilmoqda” degan yozuvlar qayd etiladi. Uzilgan vagon to‘g‘risidagi ma’lumotlar umumiy vagon varaqasidan o‘chiriladi. Vagon uzilishi sababi to‘g‘risidagi yozuv temir yo‘l stansiyasining vakolatli xodimi imzosi va temir yo‘l stansiyaning kalendar shtempeli bilan tasdiqlanadi. Uzilgan vagonga yangi vagon varaqasi tuziladi. 106. Etkazish manzilidagi temir yo‘l stansiyasi marshrut (guruh) bilan yetkazilgan yukni topshirishda yo‘l davomida uzilgan vagonga umumiy shakldagi dalolatnomani tuzadi va unda uzilish sababini va yo‘lda tuzilgan umumiy shakldagi dalolatnoma raqamini ko‘rsatadi. Etkazish manzilidagi temir yo‘l stansiyasi tomonidan tuzilgan dalolatnomaning bir nusxasi yukni oluvchiga taqdim etiladi. Qo‘shimcha tarzda jo‘natish yo‘l qaydnomasi bo‘yicha yetkazilgan yukni topshirish yetkazish manzilidagi temir yo‘l stansiyasi taqdimnomasi bo‘yicha asosiy yukxatidagi yukni oluvchi tomonidan umumiy shakldagi dalolatnoma bilan amalga oshiriladi. Qo‘shimcha tarzda jo‘natish yo‘l qaydnomasi bo‘yicha yetkazilgan vagonni yuk tushirish uchun qo‘yib berish vaqti to‘g‘risida asosiy yukxatida temir yo‘l stansiyasining kalendar shtempeli bilan tasdiqlanadigan belgi qo‘yiladi. 107. Marshrut (marshrut yadrosi tarkibida) yoki guruh bilan yetkazilgan yukni topshirishda yetkazish manzilidagi temir yo‘l stansiyasi marshrut (marshrut yadrosi tarkibida) yoki guruh bilan, shuningdek qo‘shimcha tarzda jo‘natish yo‘l qaydnomasi bilan yetkazilgan vagonlar uchun tashish haqining yakuniy hisob-kitoblarini asosiy yukxati bo‘yicha amalga oshiradi. 108. Marshrut (marshrut yadrosi) yoki guruhning bitta yukxati bo‘yicha harakatlanayotgan vagonlarini yo‘l davomida boshqa manzilga o‘zgartirish taqiqlanadi. 7-bob. Vagon va konteynerlarni plombalash 109. Vagon va konteynerlarni plombalash uchun qo‘rg‘oshinli plombalar, shuningdek qulflash-plombalash moslamalari ishlatiladi. Qo‘rg‘oshinli plombalar kamerali yoxud ikkita parallel teshikli bo‘lishi mumkin. Qo‘rg‘oshinli plombalarni osish uchun qo‘llaniladigan, termik ishlov berilgan (kuydirilgan) 0,6 — 0,7 mm diametrli sim dastlab uzunligining 1 cm ga to‘rtta o‘ram to‘g‘ri keladigan tarzda ikki ipli qilib buraladi. 110. Vagon va konteynerlarga osiladigan plombalar, qulflash-plombalash moslamalari o‘z konstruksiyasiga ko‘ra butligi buzilmagan holda vagondan (konteynerdan) yechilishiga yo‘l qo‘ymasligi shart. 111. Yuklangan usti yopiq vagonlar (shu jumladan izotermik vagonlar) va tsisternalar: 1) yuk temir yo‘l transporti (tashuvchi) tomonidan ortilganda — temir yo‘l transportining (tashuvchining) plombalari bilan; 2) yuk jo‘natuvchi tomonidan yuk ortilganda — yuk jo‘natuvchining plombalari (qulflash-plombalash moslamalari) bilan plombalangan bo‘lishi kerak. 112. Mazkur Qoidalarning  14-ilovasida  ko‘rsatilgan yuklar plombasiz, lekin simli buramalar o‘rnatilgan holda tashilishi mumkin, bundan bojxona nazorati ostida tashiladigan tovarlar mustasno. Eksport qilinayotgan yoki tashishda ishtirok etayotgan davlatlar temir yo‘l uchastkalarini kesib o‘tadigan yuklarni vagonlarda plombasiz tashish taqiqlanadi, bundan temir yo‘l vagon va konteynerlarning yuk bo‘limlariga plomba qo‘yilmaydigan hollar mustasno. 113. Qulflash-plombalash moslamalariga quyidagi aniq belgilar tushiriladi: yuk jo‘natish temir yo‘lining qisqacha nomlanishi; olti va undan ortiq belgidan iborat nazorat belgisi; ishlab chiqaruvchi korxonaning tamg‘asi; qulflash-plombalash moslamasining ishlab chiqarilgan (tayyorlangan) yili. Qulflash-plombalash moslamalariga temir yo‘l stansiyasi va yuk jo‘natuvchining qisqacha nomi ham yozilishi mumkin. Vagon va konteynerni bir necha moslama bilan plombalash vaqtida qulflash-plombalash moslamalari turli xil nazorat belgilariga ega bo‘lishlari shart. Qulflash-plombalash moslamalari temir yo‘l transporti (tashuvchi) tomonidan belgilangan tartibda qat’iy hisobga olinadi. Vagonlarni (konteynerlarni) plombalash uchun temir yo‘l transporti (tashuvchi) bilan kelishilgan qulflash-plombalash moslamalari ishlatiladi, bundan bojxona nazorati ostida tashiladigan yuklar (tovarlar) ortilgan vagonlarga va konteynerlarga bojxona organlari tomonidan qo‘llaniladigan identifikatsiyalash vositalari mustasno. 114. Yuk ortilgan konteynerlar yuk jo‘natuvchining plombalari bilan plombalanadi. Qishloq xo‘jaligi mahsulotlari va jismoniy shaxslar tomonidan taqdim etilgan uy buyumlari ortilgan konteynerlar yuk jo‘natuvchi ishtirokida uning plombalari, transport-ekspeditorlik tashkiloti yoki temir yo‘l transporti (tashuvchi) plombalari bilan plombalanadi. Bojxona nazorati ostida tashilayotgan yuklar (tovarlar) ortilgan vagon va konteynerlarni plombalash qonunchilikda belgilangan tartibda amalga oshiriladi. 115. Ayrim turdagi yuklarni tashishda ular tushirilgandan so‘ng bo‘sh vagonlar (konteynerlar) ham plombalanadi. 116. Vagon qo‘rg‘oshinli plombalar bilan plombalanganda, har ikkala eshik qo‘yilmasi uzunligi 250 — 260 mm gacha, diametri 6 mm bo‘lgan kuydirilgan simdan yasalgan buramalar bilan mahkamlanadi. 117. Konteynerlarni (shu jumladan brutto og‘irligi 10 t va undan ortiq bo‘lgan konteynerlarni) qo‘rg‘oshinli plomba bilan plombalashdan oldin skoba ichiga joylangan tutqich (shpingalet turidagi to‘sqich qurilmali konteynerlarda) yoki ilgak bilan berkitilgan (mushtcha turdagi to‘sqich qurilmali konteynerlarda), diametri kamida 4 mm, uzunligi 240 — 250 mm bo‘lgan kuydirilgan simdan burish orqali mustahkamlanadi. Brutto og‘irligi 3 va 5t bo‘lgan, shpingalet turidagi to‘sqich qurilmali konteynerlarda sim skobaning gorizontal joylashgan tirqishlari orqali tutqich ustidan o‘tkazilib, yuqori tomonga oxirigacha burab mahkamlanadi. Brutto og‘irligi 3 va 5t bo‘lgan, mushtcha turidagi to‘sqich qurilmali konteynerlarda sim tutqichning o‘ng qismidagi ikki tirqish va surgichning o‘ng tirqishi (yopiq holatida) orqali o‘tkazilib, yuqori tomonga tugagunicha burab mahkamlanadi. 118. Eshik qo‘yilmalarini simli buramalar bilan mahkamlash yuk ortgan temir yo‘l transporti (tashuvchi) yoki yuk jo‘natuvchi tomonidan amalga oshiriladi. 119. Plombalar: 1) yopiq vagonlarda — vagonning har tarafidagi eshiklarga bittadan. Eshiklari yuqori qismida qo‘shimcha to‘sqich-plombalash moslamalari bilan jihozlangan yopiq vagonlarda, yuqori qurilma qulog‘ining yuqori tirqishida va eshikning o‘rta qismidagi qo‘yilmaning tirqishida bittadan plomba o‘rnatiladi. Vagonni qulflash-plombalash moslamalarini qo‘llash bilan plombalashda, u vagon eshigi o‘rta qismi ilgagining tirqishiga qulflash-plombalash moslamalari o‘rnatiladi; 2) izotermik vagonlarda — vagonning har tarafidagi eshiklariga bittadan plomba o‘rnatiladi. Eshiklari plombalash uchun qo‘shimcha qulflash-plombalash moslamalari bilan jihozlangan refrijerator vagonlarda eshikning yuqori qismida yuqori qurilmaning o‘ng qulog‘iga va eshikning pastki qismiga bittadan plomba o‘rnatiladi. Qulflash-plombalash moslamalari vagon eshigining pastki qismining o‘ng qulog‘iga o‘rnatiladi; 3) tsisternalarda — lyukning tomida bittadan plomba o‘rnatiladi, bundan Suyuq yuklarni qo‘yilgan holda tashish qoidalarida plombalashning alohida tartibi ko‘zda tutilgan hollar mustasno; 4) konteynerlarda: brutto og‘irligi 3 va 5 t, shpingalet turdagi plombalash moslamalari bilan jihozlangan, skoba ichiga o‘rnatilgan tutqichga bittadan plomba; brutto og‘irligi 3 t, mushtcha turdagi plombalash moslamalari bilan jihozlangan, ilgich bilan berkitiladigan tutqichga bittadan plomba; brutto og‘irligi 5 t, mushtcha turdagi plombalash moslamalari bilan jihozlangan, oxirgi bo‘lib berkitiladigan, eshikning o‘ng tavaqasi ilgichi bilan berkitiladigan tutqichga bittadan plomba; brutto og‘irligi 10 t va undan ortiq bo‘lgan konteynerlar oxirgi bo‘lib berkitiladigan, eshikning o‘ng tavaqasining chap tomonida joylashgan, ilgich bilan berkitilgan tutqichga bittadan plomba o‘rnatiladi. 120. Qo‘rg‘oshinli plombani konteynerga ilishda sim ikki marta buralib, tutqichdagi va shpingalet tipidagi qulf qurilmasi skobasidagi tirqishlardan hamda mushtcha tipidagi qulf qurilmasi ilgichidagi (yopiq holatda) tirqishlar orqali o‘tkaziladi. 121. Vagonlarga ikkita parallel tirqishli qo‘rg‘oshinli plombalarni ilish quyidagi tartibda amalga oshirilishi shart: xar bir plombaga plombalash simining bir uchi kiydiriladi; simning bo‘sh uzun uchi vagon eshigi qo‘yilmasining quloqlari orqali ikkita aylantirilib, so‘ng plombaning birinchi va ikkinchi tirqishidan o‘tkaziladi va plomba qisqichi bilan siqib qo‘yiladi. 122. Kamerali qo‘rg‘oshinli plombalarni o‘rnatishda simning uchlari plombaning kirish tirqishlari orqali o‘tkazilib, 2-3 marotaba o‘raladi, o‘ramlar plomba kamerasi ichiga tortiladi va plomba qisqichi bilan siqib qo‘yiladi. 123. Vagonni plombalashda vagon eshik qo‘yilmasi quloqlari va qo‘rg‘oshinli plomba orasida hosil bo‘ladigan sim halqa 45 mm dan, tsisterna qopqog‘i tiqinini plombalashda esa 25 mm dan ortiq bo‘lmasligi shart. Konteynerlarga qo‘rg‘oshinli plombalarni o‘rnatishda plombadan shpingalet tipidagi qulfli qurilma skobasining quyi qismi yoki mushtcha turdagi qulfli qurilma tutqichining quyi qismi 25 mm dan oshmasligi lozim. O‘rnatilgan plombalar simlarining uchlari 10 — 15 mm dan oshmasligi shart. 124. Plombalar qisqich bilan har ikki tarafdagi belgilar aniq va ravshan ko‘rinadigan hamda simni plombadan chiqarib ololmaydigan qilib siqilishi kerak. Plomba qisqichi bilan siqilgan har bir plomba sinchiklab ko‘zdan kechirilib, nuqsonlar aniqlangan holda boshqasi bilan almashtirilishi shart. 125. Vagonga (konteynerga) o‘rnatiladigan qo‘rg‘oshinli plombalar quyidagi belgilarga ega bo‘lishi lozim: 1) temir yo‘l transportining (tashuvchining) plombalash qisqichlari bilan plombalashda: temir yo‘l stansiyasining to‘liq yoki qisqartirilgan nomi; nazorat belgilari va qisqich raqami; 2) yuk jo‘natuvchining plombalash qisqichlari bilan plombalashda: yuk jo‘natuvchining to‘liq yoki qisqartirilgan nomi; temir yo‘l stansiyasining to‘liq yoki qisqartirilgan nomi. 126. Yuk jo‘natuvchi plombalarga o‘z nazorat belgilarini tushirishi mumkin. Qo‘rg‘oshinli plombalarning nazorat belgilari, harfli va raqamli belgilarga ega bo‘lishi shart hamda ular ketma-ketligi 001 dan 999 gacha raqamlab chiqiladi. Vagonga (konteynerga) o‘rnatiladigan qo‘rg‘oshinli plombalar bir xil nazorat belgilariga ega bo‘lishi shart. Turli vagonlarni (konteynerlarni) bir xil nazorat belgilariga ega bo‘lgan qo‘rg‘oshinli plombalar bilan plombalashga yo‘l qo‘yilmaydi. Yuk jo‘natuvchining plombalash qisqichlarida nazorat belgilari mavjud bo‘lgan hollarda vagonlar (konteynerlar) nazorat belgilarini o‘zgartirmagan holda plombalanishi ham mumkin. 127. Jo‘natish temir yo‘l stansiyasidan plombadagi belgilar noaniq izli, shuningdek plombalar noto‘g‘ri o‘rnatilgan vagon va konteynerlarni jo‘natish taqiqlanadi. Bunda, jo‘natish stansiyasi yukni tashish uchun qabul qilishni rad etishga haqli. 128. Yuk jo‘natuvchilar uchun plombalash qisqichlarini tayyorlash temir yo‘l transporti (tashuvchi) yoki boshqa xo‘jalik yurituvchi subyektlar tomonidan yuk jo‘natuvchi hisobidan amalga oshiriladi. 8-bob. Yuklarni topshirish 129. Temir yo‘l transporti (tashuvchi) Temir yo‘l ustavida belgilangan muddatlarda yukning nomi va miqdori, shuningdek harakatdagi temir yo‘l tarkibi (konteynerlar) turi va sonini ko‘rsatgan holda yetkazish manzilidagi temir yo‘l stansiyasiga yuk yetkazilganligi to‘g‘risida yukni oluvchini xabardor qilishi shart. Temir yo‘l stansiyasining vakolatli xodimi telefon, telegraf yoki elektron aloqadan foydalangan holda yuk yetkazilganligi to‘g‘risida yukni oluvchiga xabar beradi. Yukni oluvchi yuk yetkazilganligi to‘g‘risida xabar berishning usullaridan birini tanlashi mumkin va bu haqda temir yo‘l stansiyasiga ma’lum qilishi kerak. 130. Yukni oluvchining kuchi va texnik vositalari yordamida yuk tushirish uchun vagonlarni qo‘yib berish oldindan berilgan xabarnomalar bo‘yicha yoki Mazkur Qoidalarning  30-bobida  belgilangan tartibda shoxobcha yo‘llaridan foydalanish va vagonlarni qo‘yib berish va olib chiqish shartnomalariga muvofiq vagonlarni olib kirish orasidagi belgilangan vaqtda amalga oshiriladi. Temir yo‘l shoxobcha yo‘liga ega bo‘lmagan yukni oluvchi uchun temir yo‘l shoxobcha yo‘liga vagonlarni olib kirishda shoxobcha yo‘li egasi va temir yo‘l transporti (tashuvchi) o‘rtasida tuzilgan shartnomada belgilangan tartibda yukni oluvchiga xabar beriladi. Vagonlarni qo‘yib berishda temir yo‘l stansiyasining vakolatli xodimi mazkur Qoidalarning  133-bandida  nazarda tutilgan tartibda vagonlarni qo‘yib berishdan kamida ikki soat oldin yukni oluvchiga xabar berishi shart. Temir yo‘l transporti (tashuvchi) yuk kelgan kundan boshlab keyingi kuni soat 12-00 dan kechikmagan holda yukni oluvchiga kelgan yuk to‘g‘risida xabar berishi lozim. Yuklarni tushirishga vagonlarni qo‘yib berish vaqti to‘g‘risidagi xabarnomalarni qayd etish uchun temir yo‘l transporti (tashuvchi) rahbari tomonidan belgilangan shakldagi xabarnomalar kitobi yuritiladi. Vagonlarni temir yo‘l shoxobcha yo‘llariga qo‘yib berish va olib chiqish mazkur Qoidalarning  30-bobida  belgilangan tartibda amalga oshiriladi. 131. Yukni oluvchi temir yo‘l stansiyasi hududida bo‘lmaganda yoki uning telefon raqami va boshqa rekvizitlari bo‘lmaganda, temir yo‘l transportining (tashuvchining) vakolatli xodimi yuk kelganligi to‘g‘risidagi axborotni telegraf orqali yukni oluvchiga yetkazadi. Telegrammada yukxatida ko‘rsatilgan ma’lumotlar bo‘yicha yukni oluvchining nomi va pochta manzili ko‘rsatiladi. Telegramma jo‘natilganidan so‘ng temir yo‘l transportining (tashuvchining) vakolatli xodimi xabarnomalar kitobida telegramma raqami, sanasi va yetkazilgan vaqti, telegrammani qabul qilgan xodimning familiyasi, reyestr bo‘yicha aloqa bo‘limini qayd etib, temir yo‘l transportining (tashuvchining) rahbari tomonidan belgilangan shakldagi yuk qabul qilib topshiruvchi eslatmasini rasmiylashtiradi. Yukni oluvchi telegramma berilganidan so‘ng 24 soat ichida kelmasa, temir yo‘l transportining (tashuvchining) vakolatli xodimi yuk kelganligi to‘g‘risidagi axborotni telegraf orqali qayta yo‘llaydi hamda xabarnomalar kitobida telegramma raqami, sanasi va jo‘natilgan vaqtini, reyestr bo‘yicha aloqa bo‘limi, telegrammani qabul qilgan xodim familiyasini takroran qayd etib, yuk jo‘natuvchi orqali yukni oluvchiga xabar berish choralarini ko‘rish uchun jo‘natish temir yo‘l stansiyasiga xabarnoma yuboradi. Etkazish manzilidagi temir yo‘l stansiyasi hududida bo‘lmagan yukni oluvchi nomiga yuk yuborilganda, yuk jo‘natuvchi temir yo‘l transporti (tashuvchi) oldida javobgar bo‘ladi. Etkazish manzilidagi temir yo‘l stansiyasi hududida mavjud bo‘lgan boshqa yukni oluvchiga yukni berish to‘g‘risidagi yozma ko‘rsatma yuk jo‘natuvchidan olinganda, tashish bilan bog‘liq barcha xarajatlar, shu jumladan qo‘shimcha to‘lov va jarimalar yangi yukni oluvchiga taqdim etilishi kerak. 132. Temir yo‘l transporti (tashuvchi) tomonidan yuklar, yuklar kelib tushadigan bojxona organi joylashgan yerlarga yoki jo‘natuvchi bojxona organi tomonidan belgilangan boshqa joylarga yetkazib berilganidan keyin o‘ttiz daqiqadan kechiktirmay, yuklar (tovarlar) yuk (tovar) kelib tushadigan bojxona organining ish vaqtidan tashqari paytida yetkazib berilgan taqdirda esa bojxona organining ish vaqti boshlanganidan keyin o‘ttiz daqiqadan kechiktirmay bojxona organlarini tovar yetkazib berilganligi to‘g‘risida quyidagilarni taqdim qilish orqali xabardor qiladi: tovarni yetkazib berishning nazorat hujjatini; tovarning kuzatuv hujjatlarini; yetkazib berilgan tovarlarni. 133. Yuk yetkazib berilganligi to‘g‘risidagi yukni oluvchiga telefon orqali xabar berish tartibi o‘rnatilganda, yukni oluvchilar xabarnomalarni qabul qilish uchun mas’ul shaxslarni tayinlashi va temir yo‘l stansiyasi boshlig‘iga ularning familiyasi va telefon raqamlarini ma’lum qilishi shart. 134. Xabarnomada ko‘rsatilgan muddatdan ikki soatdan ortiq vaqtga vagonlarni yuk tushirish uchun qo‘yib berilishi kechiktirilsa, temir yo‘l stansiyasi vagonlarni qo‘yib berishining keyingi vaqti haqida yukni oluvchini takroran xabardor etishi shart. 135. Olib kirish muddatlari buzilgan holda yoki xabar berilmasdan yuk tushirish uchun qo‘yib berilgan vagonlar quyidagi hollarda vagonlar qo‘yib berilgan deb hisoblanadi: belgilangan muddatdan avval qo‘yib berilganda — ushbu muddat kelgan vaqtdan; belgilangan muddatdan kechiktirilib qo‘yib berilganda, shuningdek xabar berilmasdan qo‘yib berilganda — vagonlar haqiqatda qo‘yib berilgan vaqtdan 2 soat o‘tgandan keyin. 136. Yukni oluvchi yuridik shaxs nomiga yuborilgan yuklarni olishda uning vakili temir yo‘l stansiyasiga yukni olish huquqini beruvchi bir martalik yoki muddatli ishonchnomani taqdim etishi lozim. Bir martalik ishonchnoma muayyan yukxati bo‘yicha yuk olish uchun beriladi va temir yo‘l stansiyasi tomonidan yuk topshirilishini rasmiylashtirish vaqtida yo‘l qaydnomasiga ilova qilinadi. Muddatli ishonchnoma muayyan muddatga beriladi va temir yo‘l stansiyasida saqlanadi, ushbu ishonchnoma bo‘yicha yukni oladigan shaxsda esa ishonchnomaning asl nusxasini qabul qilgan stansiyaning vakolatli xodimi imzosi qo‘yilgan, temir yo‘l stansiyasining kalendar shtempeli bilan tasdiqlangan ishonchnomaning nusxasi bo‘lishi kerak. Yukni oluvchi yoki uning vakili temir yo‘l stansiyasi talabiga ko‘ra o‘zining shaxsini tasdiqlovchi hujjatni taqdim etishi shart. 137. Tashish uchun hisob-kitoblar amalga oshirilgandan so‘ng yukni oluvchi yukni olish sanasi, ishonchnoma raqami va sanasi, shuningdek yukni oluvchining bank rekvizitlarini ko‘rsatgan holda yo‘l qaydnomasini imzolab, yukni qabul qilib oladi. Temir yo‘l stansiyasi yukxatining “Yuk kelgan va topshirilgan sana” grafasiga kalendar shtempelini qo‘ygan holda yukning topshirilganligini tasdiqlaydi va yukxatini yukni oluvchiga topshiradi. 138. Jismoniy shaxslar nomiga yo‘llangan yuklar ushbu shaxslarga ularning shaxsini tasdiqlovchi hujjatlari taqdim etilganidan so‘ng yukni olish sanasi, shaxsini tasdiqlovchi hujjatning raqami va seriyasi, yashash joyi ko‘rsatilgan holda yo‘l qaydnomasiga imzo qo‘ydirilib topshiriladi. Yukni olish boshqa jismoniy shaxsga ishonib topshirilishi mumkin. Bunda, yukni oluvchining shaxsini tasdiqlovchi hujjatidan tashqari yuk olishga notarial tartibda tasdiqlangan ishonchnoma ham taqdim etiladi. Ishonchnoma yukni berishda temir yo‘l stansiyasi tomonidan yo‘l qaydnomasiga ilova qilinadi. 139. Yukni oluvchining vositalari bilan yuk tushirish uchun vagonlarni temir yo‘l stansiyasi yo‘llariga qo‘yib berish va yuklarni topshirish tushirish joyida bir vaqtda amalga oshiriladi hamda yuk qabul qilib topshiruvchisining eslatmasida uning va yukni oluvchining imzosi bilan tasdiqlanadi. 140. Vagonlar va konteynerlarni topshirishda yukni oluvchi hamda yuk qabul qilib topshiruvchi (bundan buyon matnda tomonlar deb yuritiladi) ularning tashqi ko‘rinishini ko‘zdan kechirish yo‘li bilan vagon (konteyner) kuzovi sozligiga, plombalar mavjudligiga va ularda aks ettirilgan belgilar yukxatida ko‘rsatilgan ma’lumotlarga mos kelishiga ishonch hosil qilishi shart. Yuklarni ochiq harakatdagi temir yo‘l tarkibida tashishda tomonlar yuk kamomadi alomatlari yo‘qligiga ishonch hosil qilishi shart. Ochiq harakatdagi temir yo‘l tarkibida va plombasiz yopiq vagonlarda tijorat yoki texnik nosozlik, yukning kamomadi, buzilishi yoxud shikastlanishi hamda plombalar yo‘qligi alomatlari aniqlanganda, shuningdek vagon varaqasida plombalar osilganligi yoki nosoz plombalar haqida belgi mavjud bo‘lganda, temir yo‘l stansiyasi tomonidan yuklar tekshiriladi hamda tijorat dalolatnomasi va umumiy shakldagi dalolatnoma tuziladi. Bunda, vagonlar yuk tekshirilguniga qadar umumiy shakldagi dalolatnoma tuzilib, temir yo‘l stansiyasi plombalari bilan plombalanadi hamda yukni oluvchi tomonidan vagon qabul qilingan vaqtdan temir yo‘l stansiyasining vakolatli xodimi tekshirish uchun yetib kelguniga qadar bo‘lgan vaqt vagonning yuk tushirish uchun turgan umumiy vaqtiga qo‘shib hisoblanmaydi. 141. Temir yo‘l transporti (tashuvchi) yetkazish manzilidagi temir yo‘l stansiyasida yukning og‘irligi, yuk joylari soni va yuk holatini qo‘yidagi holatlarda tekshirishi lozim: 1) yuk nosoz vagonda, shuningdek plombalari shikastlangan vagonda yoki harakatlanish yo‘nalishidagi temir yo‘l stansiyalari plombalari bilan kelganda; 2) yuk kamomad, buzilish yoki shikastlanish alomatlari bilan ochiq harakatdagi temir yo‘l tarkibi va yopiq vagonlarda plombalarsiz kelganda; 3) tez buziluvchan yuklar ularni yetkazib berish muddati yoki mashina yordamida sovutiladigan va elektr toki bilan isitiladigan vagonlarga xizmat ko‘rsatish rejimi buzilgan holda yetkazilganda; 4) yuklar temir yo‘l transportining (tashuvchining) kuchi va texnik vositalari bilan ortilganda; 5) temir yo‘l transporti (tashuvchi) tomonidan tushirilgan yuklar umumiy foydalanishdagi joylarda topshirilganda. Tarali va donali yuklarni topshirishda temir yo‘l transporti (tashuvchi) tomonidan faqat shikastlangan yuk joylarining yuk og‘irligi va holati tekshiriladi. Yuk jo‘natuvchining kuchi va texnik vositalari bilan ortilgan va yuk jo‘natuvchining shikastlanmagan plombalari bilan soz vagonlarda (konteynerlarda) yetkazilgan hamda kamomad, buzilish yoki shikastlanish alomatlarisiz ochiq harakatdagi tarkib va yopiq vagonlarda plombalarsiz (plombasiz tashish ushbu Qoidalarda nazarda tutilgan taqdirda) kelgan yuklarni topshirish yuk joylari soni, holati va yuk og‘irligini tekshirmasdan amalga oshiriladi. Yukni oluvchining talabiga ko‘ra temir yo‘l transporti (tashuvchi) tomonidan yukning vazni tekshirilishi mumkin hamda bu holatda shartnomaviy tarifda belgilangan miqdorda to‘lov undiriladi. Eshiklari qo‘shimcha qulflash-plombalash moslamalari bilan jihozlangan, har bir eshigida hech bo‘lmaganda bitta soz plomba mavjud bo‘lgan shikastlanmagan yopiq vagonlarda kelgan yuklarni topshirish temir yo‘l transporti (tashuvchi) tomonidan tekshirilmasdan amalga oshiriladi. Kuzatuvchilar bilan tashiladigan yuklar, shuningdek og‘irligi o‘lchash yo‘li bilan yoki shartli ravishda aniqlangan yuklar joylar miqdori, yuk holati va og‘irligi tekshirilmagan holda topshiriladi. Vagon tarozisida yuklarning vaznini o‘lchash mazkur Qoidalarning  74-75-bandlarida  belgilangan tartibda amalga oshiriladi. Yechiladigan uskunalar va isituvchi materiallar bilan tashiladigan yuklarning og‘irligini o‘lchagan holda topshirish vaqtida yukning netto og‘irligi, brutto og‘irligi va vagon tarasi yechiladigan uskunalar va isituvchi materiallar og‘irligining summasi o‘rtasidagi tafovut sifatida aniqlanadi. Isituvchi materiallar, sabzavot, non mahsulotlari uchun to‘siqlar va boshqa yechiladigan uskunalar og‘irligi yukxatida ko‘rsatilgan ma’lumotlarga muvofiq qabul qilinadi. Qo‘shimcha qulflash-plombalash moslamasi bilan jihozlangan, har bir yuk eshigida hech bo‘lmaganda bitta shikastlanmagan plombaga ega bo‘lgan soz refrijeratorli yuk vagonlarida yukni yetkazish muddati va xizmat ko‘rsatish rejimi buzilmagan holda yetkaziladigan tez buziluvchan yuklarni topshirish temir yo‘l transporti (tashuvchi) tomonidan yuk miqdori va sifati tekshirilmasdan amalga oshiriladi. 142. Yuk jo‘natuvchining shikastlanmagan plombalari mavjud bo‘lgan, zarar yetkazilmagan konteynerlarda kelgan yuklar yukni oluvchiga temir yo‘l transporti (tashuvchi) tomonidan ularning og‘irligi, holati va joylar soni tekshirilmasdan topshiriladi. 143. Yuk jo‘natuvchining shikastlanmagan plombalariga ega bo‘lgan soz tsisternalarda hamda plombalarsiz (plombasiz tashish ushbu Qoidalarda nazarda tutilgan taqdirda) kelgan, soz bunkerli yarim ochiq vagonlarda kelgan yuklarni topshirish temir yo‘l transporti (tashuvchi) tomonidan og‘irlik tekshirilmasdan amalga oshiriladi. Quyilgan holda tashiladigan yuklarning og‘irligi temir yo‘l transporti (tashuvchi) tomonidan tekshirilishi lozim bo‘lganda, jo‘natishda yukning og‘irligi qanday usul bilan aniqlangan bo‘lsa, yukni topshirishda o‘sha usul bilan tekshiriladi. Etil (vino) spirtini topshirish Suyuq yuklarni quyilgan holda tashish qoidalariga muvofiq amalga oshiriladi. 144. Shikastlanmagan plombalarga ega bo‘lgan yopiq vagonlarda yoki markirovkasi buzilmagan holda, ochiq harakatdagi temir yo‘l tarkibida o‘rmonchilik yuklarini yuk ortish chizgisining yuqoriga qarab toraygan qismidan foydalanish yo‘li bilan ortilgan va yuqoridagi paketlarning mahkamlangan joylari buzilmagan holda kelgan o‘rmonchilik yuklari hamda taxta-yog‘ochlar temir yo‘l transporti (tashuvchi) tomonidan yukni oluvchiga tekshirilmasdan topshiriladi. O‘rmonchilik yuklari va taxta-yog‘ochlar balandligining tashish jarayonida cho‘kish va zichlashish oqibatida pasayishi, shtabel balandligining har bir metriga uch santimetrdan oshmasa, normal holat hisoblanadi. Temir yo‘l stansiyasiga kelgan o‘rmonchilik yuklari va taxta-yog‘ochlarni topshirish yukxatida ko‘rsatilgan ma’lumotlar asosida amalga oshiriladi. 145. Yuk jo‘natuvchining shikastlanmagan plombalari bilan soz vagonlarda kelgan xavfli yuklarni topshirish temir yo‘l transporti (tashuvchi) tomonidan yuk joylari soni, yuk vazni va holati tekshirilmagan holda amalga oshiriladi. Xavfli yuklarni umumiy foydalanish joylarida topshirish temir yo‘l transporti (tashuvchi) vakolatli xodimi va yukni oluvchining bevosita nazorati ostida to‘g‘ridan-to‘g‘ri (vagon-yuk avtotransport vositalari) yuk ortish usuli bo‘yicha amalga oshiriladi. Xavfli yuklar nosoz vagonlarda, plombasiz vagonlarda yoki plombasi shikastlangan vagonlarda kelganda joylar soni, yuk og‘irligi va holati temir yo‘l transportining (tashuvchining) vakolatli xodimi ishtirokida yukni oluvchi tomonidan Temir yo‘llarda xavfli yuklarni tashish qoidalari talablari asosida tekshiriladi. 146. Konteynerlarda kelgan uy-ro‘zg‘or buyumlarini topshirish mazkur Qoidalarning  18-bobida  nazarda tutilgan tartibda amalga oshiriladi. 147. Etkazish temir yo‘l stansiyasida yuklar og‘irligi jo‘natish temir yo‘l stansiyasida qanday tarozi va usulda o‘lchangan bo‘lsa, xuddi shunday turdagi tarozi va usulda o‘lchanishi va topshirilishi shart. 148. Tara-donali va qadoqlangan yuklarni umumiy foydalanishda bo‘lmagan joylarda tekshirishda temir yo‘l transporti (tashuvchi) ishtirok etayotganda, yukni oluvchi tushirilayotgan yukni zarurat bo‘lganda qayta tekshirish imkoniyatini ta’minlash uchun avval tushirilgan yukdan alohida joylashtirishi shart. 149. Jo‘natish temir yo‘l stansiyasida aniqlangan yukning og‘irligi bilan yo‘l davomida yoki yetkazish manzilidagi temir yo‘l stansiyasida o‘tkazilgan tekshiruv vaqtida aniqlangan yukning og‘irligi: kam chiqsa, biroq muayyan yuk og‘irligining tabiiy kamayishi me’yoridan va tarozi ko‘rsatkichlaridagi tafovut me’yorlaridan oshmasa; ortiq chiqsa, biroq tarozilar ko‘rsatkichlaridagi tafovut me’yorlaridan oshmasa, yuk og‘irligi to‘g‘ri deb hisoblanadi. Yuklar og‘irligining tabiiy kamayishi me’yorlari quyidagicha hisoblanadi: yukning brutto og‘irligidan — tara va qadoqlarda tashiladigan yuklar bo‘yicha; yukning netto og‘irligidan — tara va qadoqsiz tashiladigan yuklar bo‘yicha. Jo‘natish va yetkazish temir yo‘l stansiyalarida yuklarni o‘lchashda tarozi ko‘rsatkichlari tafovutining me’yorlari mazkur Qoidalarning  15-ilovasiga  muvofiq aniqlanadi. 150. Yuk tushirishni amalga oshirayotgan tashkilot yoki yukni oluvchi yukni vagondan (konteynerdan) to‘liq tushirib olishi, foydalanilgan mahkamlash vositalaridan vagonni (konteynerni) bo‘shatishi, uning ichini yuk qoldiqlari va chiqindilardan tozalashi, tashqi tomonini bo‘rli belgilardan tozalashi, Temir yo‘l ustavida belgilangan hollarda esa yuvishi va dezinfeksiyalashi; eshiklar, bortlar, yukni ortish hamda tushirish moslamalarining qopqoqlarini berkitishi va mahkamlashi shart. Mazkur bandning  birinchi xatboshida  ko‘rsatilgan talablar yukni oluvchi yoki yuk tushirayotgan tashkilot tomonidan bajarilmaganligi natijasida temir yo‘l transporti (tashuvchi) tomonidan qabul qilinmagan vagonlarning turib qolishi uchun javobgarlik yukni oluvchi yoki yuk tushirayotgan tashkilotlar zimmasiga yuklanadi. Vagondan tushirilgan yuklar balandligi 1200 mm gacha bo‘lgan yuklar chekka relsning tashqi chegarasidan kamida 2 m masofada, balandligi bundan yuqori bo‘lgan taqdirda esa kamida 2,5 m masofada mahkamlangan va joylashtirilgan bo‘lishi shart. 151. Yukning kamomadi, buzilishi yoki shikastlanishi bo‘yicha uni topshirishdan oldin (yo‘l davomida) tijorat dalolatnomasi tuzilgan bo‘lsa, yetkazish manzilidagi temir yo‘l stansiyasi yukni haqiqiy kamomad, buzilish yoki shikastlanish hajmini aniqlagan holda yukni oluvchiga topshiradi. 152. Yukning kamomadi, buzilishi, shikastlanishining hajmi yoki sababini hamda uning narxi qanchaga pasayganligini summasini aniqlash uchun ekspertiza o‘tkazish zarurati yuzaga kelsa, temir yo‘l transporti (tashuvchi) o‘z tashabbusiga ko‘ra yoki yukni oluvchi talabiga binoan ekspertlar yoki tegishli mutaxassislarni taklif etadi. Ekspertiza temir yo‘l transportining (tashuvchining) vakolatli xodimi ishtirokida o‘tkaziladi. Temir yo‘l transporti (tashuvchi) vakillari ishtirokisiz yukni oluvchi tomonidan o‘tkazilgan ekspertiza haqiqiy hisoblanmaydi. Ekspert chaqirish bilan bir vaqtda temir yo‘l stansiyasi yukni oluvchini bu haqda xabardor qiladi. Yukni oluvchi o‘z nomiga kelgan yukning ekspertizasida ishtirok etish huquqiga ega. Tez buziluvchan yuklar ekspertizasi vagon ochilgan vaqtdan boshlab 24 soatdan kechikmagan holda o‘tkazilishi kerak. Ekspertiza natijalari dalolatnoma bilan rasmiylashtiriladi. Ekspertiza dalolatnomasi ekspert va ekspertizada qatnashgan barcha shaxslar tomonidan imzolanishi lozim. Ekspertiza xulosalari dalillar bilan tasdiqlangan bo‘lishi kerak hamda yuklar kamomadi, buzilishi yoki shikastlanishi sabablari to‘g‘risidagi taxminlarga asoslangan bo‘lishi mumkin emas. Ekspertiza xarajatlarining to‘lovi ekspert kimning tashabbusiga ko‘ra chaqirilganidan kelib chiqib temir yo‘l transporti (tashuvchi) yoki yukni oluvchi tomonidan amalga oshiriladi. Keyinchalik ekspertiza xarajatlari yukning kamomadi, buzilishi yoki shikastlanishida aybdor bo‘lgan tomon zimmasiga yuklatiladi. Ekspertiza o‘tkazish xarajatlari yukning kamomadi, buzilishi yoki shikastlanishi oqibatida yetkazilgan zarardan ortiq bo‘lganda, ekspertiza o‘tkazishga yo‘l qo‘yilmaydi. Bunda, yukning kamomadi, buzilishi yoki shikastlanishi hajmi, uning sababi va zarar miqdori temir yo‘l stansiyasi boshlig‘i va yukni oluvchi tomonidan aniqlanadi hamda tijorat dalolatnomasida ko‘rsatiladi. 153. Temir yo‘l stansiyasi yukni oluvchining talabiga asosan yukxatining “Yuk topshirilganligi to‘g‘risida belgi” grafasida yuk topshirilganligi to‘g‘risida: 1) yuk og‘irligida uning tabiiy kamayishi bo‘yicha tafovut me’yoridan ortiq bo‘lmagan miqdorda kamomad, shuningdek yukning netto og‘irligi bo‘yicha tafovut me’yoridan ko‘p bo‘lmagan miqdorda ortiqcha yuk aniqlanganda hamda o‘g‘irlik alomatlari bo‘lmaganda, “Yuk og‘irligi 20____ y. “____”_______da tekshirilganda _________ kilogramm (raqamlar va so‘z bilan) chiqdi” degan so‘zlar; 2) yukni tekshirish natijalari tijorat dalolatnomasi bilan rasmiylashtirilganda, “______________ (dalolatnomaning mazmuni) 20____ y. “___” _________ dagi ________-son tijorat dalolatnomasi tuzildi” degan so‘zlar; 3) yuk tekshirilmasdan topshirilganda: yopiq harakatdagi temir yo‘l tarkibida (konteynerda) yuk jo‘natuvchi plombalari bilan kelgan yuklar bo‘yicha “Mazkur yukxati bo‘yicha yuk _____-son soz vagon/konteynerda (kerak bo‘lmagani o‘chirilsin) yuk jo‘natuvchining soz plombalari bilan yetkazildi va 20__ y. “___”_____________da Temir yo‘l ustaviga muvofiq tekshirilmasdan topshirildi” degan so‘zlar; plombasiz vagonlarda, shuningdek ochiq harakatdagi temir yo‘l tarkibida tashiladigan yuklar bo‘yicha “Yuk mazkur yukxati bo‘yicha ______-son soz vagonda yo‘qolish alomatlarisiz yetkazildi va 20__ y. “___”_____________da Temir yo‘l ustaviga muvofiq tekshirilmasdan topshirildi” degan so‘zlar; ochiq harakatdagi temir yo‘l tarkibida tashiladigan o‘rmonchilik yuklari va taxta-yog‘och bo‘yicha “Yuk mazkur yukxati bo‘yicha ______________-son soz yarim ochiq vagon/platformada (kerak bo‘lmagani o‘chirilsin) markirovkasi butun holda, yuk ortish chizgisining yuqoriga qarab toraygan qismidan foydalanib, mahkamlanishi buzilmagan holda (kerak bo‘lmagani o‘chirilsin) yetkazildi va 20__ y. “___”_____________da tekshirilmasdan topshirildi” degan so‘zlar; yuk jo‘natuvchining (yukni oluvchi) kuzatuvchisi nazorati ostida tashiladigan yuklar yoki yuk jo‘natuvchi (yukni oluvchi) bilan tuzilgan shartnomaga muvofiq boshqa vakolatli shaxs tomonidan qo‘riqlangan yuklar bo‘yicha “Yuk mazkur yukxati bo‘yicha yuk jo‘natuvchi (yukni oluvchi) kuzatuvchisi nazorati ostida yoki yuk jo‘natuvchi (yukni oluvchi) tomonidan tuzilgan shartnomaga muvofiq boshqa vakolatli shaxs tomonidan qo‘riqlangan holda yetib keldi va yukni oluvchiga bevosita kuzatuvchi (boshqa vakolatli shaxs) tomonidan topshirildi” degan so‘zlar qayd etiladi. Ushbu bandda ko‘zda tutilgan yozuvlar temir yo‘l transporti (tashuvchi) vakolatli xodimining lavozimini ko‘rsatgan holda imzosi bilan tasdiqlanadi. Yukni oluvchi yuqoridagi yozuvlarni kiritish uchun yuk topshirilgan vaqtdan e’tiboran uch kun ichida yukxatini taqdim etishi shart. Ortiqcha og‘irlik va joylar aniqlangan taqdirda, mazkur bandning  1  va  2-kichik bandlarida  ko‘zda tutilgan yozuvlar temir yo‘l stansiyasi tomonidan majburiy tartibda yukni oluvchining talabidan qat’i nazar kiritiladi. 154. Yukning haqiqatda topshirilgan sanasi: temir yo‘l transportining (tashuvchining) kuchi va texnik vositalari yordamida yukni tushirishda yukning temir yo‘l stansiyasi yuk hovlisidan olib chiqish sanasi; yukni oluvchining kuchi va texnik vositalari yordamida yukni tushirishda vagonni qo‘yib berish sanasi hisoblanadi. 155. Temir yo‘l ustavida temir yo‘l transporti (tashuvchi) zimmasiga yukni tekshirish majburiyati yuklatilgan taqdirda, vagon (konteyner) temir yo‘l transportining (tashuvchining) vakolatli ishchisi ishtirokida ochiladi, bundan bojxona nazorati ostidagi yuklar (tovarlar) mustasno. 156. Qo‘shimcha tarzda jo‘natish yo‘l qaydnomasi bo‘yicha tashilayotgan yuklar quyidagicha topshiriladi: 1) yukning asosiy tashish hujjatlari bilan birga kelgan qismi — yukxati va tijorat dalolatnomasi berilib, yo‘l qaydnomasiga imzo qo‘ydirilgan holda; 2) Qo‘shimcha tarzda jo‘natish yo‘l qaydnomasi bo‘yicha kelgan qismi — yukni oluvchi tomonidan asosiy yukxati va tijorat dalolatnomasi taqdim etilganidan so‘ng qo‘shimcha yo‘l qaydnomasiga imzo qo‘ydirilgan holda. Bunda, tijorat dalolatnomasi yukni oluvchidan olib qo‘yiladi. 157. Tashishga doir barcha hisob-kitoblar asosiy yukxati bo‘yicha amalga oshiriladi. Qo‘shimcha tarzda jo‘natish yo‘l qaydnomasi bo‘yicha yetib kelgan yuk topshirilganligi to‘g‘risida temir yo‘l stansiyasi tomonidan asosiy yukxatiga yozuv kiritiladi. Qo‘shimcha tarzda jo‘natish yo‘l qaydnomasi bo‘yicha yetkazilayotgan yuk asosiy hujjatlar bilan kelayotgan yukka nisbatan avvalroq yetib kelganda, yukning yetib kelgan qismini topshirish yukni oluvchiga qo‘shimcha yo‘l qaydnomasiga imzo qo‘ygandan keyin amalga oshiriladi. Yukni oluvchi yukning olgan qismini asosiy jo‘natmaga qo‘shib hisoblashi haqidagi majburiyatnomani temir yo‘l stansiyasiga taqdim etadi. Ushbu majburiyatnoma temir yo‘l stansiyasining yig‘majildlarida saqlanadi. Yukni qabul qilish to‘g‘risidagi kvitansiyaga muvofiq yuk to‘liq holda qo‘shimcha yo‘l qaydnomasi bilan yetib kelganda, temir yo‘l transporti yo‘qotilgan yukxati va yo‘l qaydnomasi o‘rniga ularning nusxalarini tuzadi hamda yukni topshirishni rasmiylashtirish mazkur Qoidalarning  8-bobida  belgilangan tartibda amalga oshiriladi. 158. Temir yo‘l stansiyasi yukning belgilangan yetkazib berish muddatida kelmaganligini yukni oluvchi tomonidan taqdim etilgan kvitansiyada “Yuk yetib kelmadi” yozuvi va yetkazish manzilidagi temir yo‘l stansiyasining kalendar shtempeli bilan tasdiqlashi shart. Belgilangan yetkazib berish muddatida kelmagan yukni qidirish ishlari yukni oluvchining talabiga asosan yetkazish manzilidagi temir yo‘l stansiyasi tomonidan amalga oshiriladi. Yukni qidirish talabini asoslantirish uchun yukni oluvchi temir yo‘l stansiyasi boshlig‘iga kvitansiyani, kvitansiya bo‘lmaganda esa quyidagi hujjatlardan birini taqdim etishi shart: yetkazib beruvchining hisob-fakturasi (asl nusxasi yoki nusxalari); yetkazib beruvchining (yuk jo‘natuvchining) hisob-fakturasi o‘rnini bosuvchi boshqa hujjat; yuk ortilgan temir yo‘l stansiyasining yuk jo‘natilganligi to‘g‘risidagi ma’lumotnomasi; yuk turi, ortilgan sanasi, jo‘natish va yetkazish manzilidagi temir yo‘l stansiyalari, yuk tashishga topshirilgan yukxati raqami va vagon raqami (vagonlarda jo‘natishda) ma’lumotlari ko‘rsatilgan boshqa hujjatlar. 159. Yuklar ijaraga olingan yoki xususiy vagonlarda kelganda, yukni oluvchi yuklar tushirilganidan so‘ng Tarif qo‘llanmasiga muvofiq tashish haqi to‘lovlarini amalga oshirgan holda ushbu vagonlarni egasi yoki ijarachiga qaytarish to‘g‘risida tashish hujjatini rasmiylashtirishi shart. Ijaraga olingan yoki xususiy vagonlar bo‘sh holda yetib kelganligi to‘g‘risida temir yo‘l stansiyasi vagon egasi yoki ijarachini Temir yo‘l ustavida belgilangan tartibda xabardor etishi shart. 9-bob. Yuk tashish shartnomasini o‘zgartirish 160. Yuk jo‘natuvchi va yukni oluvchi tashish shartnomasini o‘zgartirish huquqiga egadir. Yuk jo‘natuvchi yetkazish manzilidagi temir yo‘l stansiyasi va yukni oluvchini o‘zgartirish, shuningdek yukni oluvchiga yuk hali topshirilmagan bo‘lsa, yukni jo‘natish temir yo‘l stansiyasiga qaytarish huquqiga ega. Yukni oluvchini o‘zgartirish haqidagi ariza yukni qabul qilish kvitansiyasining asl nusxasi ilova qilingan holda yuk jo‘natuvchi tomonidan temir yo‘l stansiyasi boshlig‘iga beriladi. Yukni oluvchiga yuk hali topshirilmagan bo‘lsa, temir yo‘l transporti (tashuvchi) yuk jo‘natuvchining ko‘rsatmasini bajaradi. Harakat yo‘nalishidagi temir yo‘l stansiyalarining plombalari bilan kelgan vagonlar yoki tijorat kamchiliklari mavjud bo‘lgan vagonlarni boshqa manzilga o‘zgartirish qat’iyan taqiqlanadi. 161. Temir yo‘l transporti (tashuvchi) yuk jo‘natuvchi va yukni oluvchining arizasi asosida yetkazish manzilidagi temir yo‘l stansiyasi va (yoki) yukni oluvchini o‘zgartirgan holda tashilayotgan yuklarni manzilini o‘zgartirish huquqiga ega. Manzilni o‘zgartirish to‘g‘risidagi ariza temir yo‘l transportiga (tashuvchiga) yoki uning mintaqaviy bo‘linmasiga beriladi. Temir yo‘l transporti (tashuvchi) yoki mintaqaviy bo‘linmasining yukni manzilini o‘zgartirish to‘g‘risidagi ko‘rsatmasi yukning manzilini o‘zgartirishni rasmiylashtirayotgan temir yo‘l stansiyasi boshlig‘iga, nusxasi esa dastlabki yetkazish manzilidagi temir yo‘l stansiyasi boshlig‘iga yuboriladi. Manzilni o‘zgartirishni rasmiylashtirayotgan temir yo‘l stansiyasi dastlabki yetkazish manzilidagi temir yo‘l stansiyasiga yukning manzilini o‘zgartirilganligi to‘g‘risida telegraf yoki boshqa elektron vositalari orqali xabar berishi lozim. Harbiy eshelonlar va harbiy transportni manzilini o‘zgartirish O‘zbekiston Respublikasi Mudofaa vazirligi harbiy bo‘linmalari tarmoq organlarining yuk manzilini o‘zgartirish to‘g‘risidagi arizasi yoki yuk jo‘natuvchi va (yoki) yukni oluvchining harbiy bo‘linmalar organlari bilan kelishilgan holda taqdim etgan arizasi asosida amalga oshiriladi. 162. Manzilni o‘zgartirish to‘g‘risidagi arizada quyidagi ma’lumotlar ko‘rsatilgan bo‘lishi lozim: vagon (konteyner) raqami va yukxati raqami; yuk jo‘natuvchining nomi; jo‘natish temir yo‘l stansiyasi; yuk nomi; dastlabki yetkazish temir yo‘l stansiyasi; dastlabki yukni oluvchining nomi; yangi yetkazish temir yo‘l stansiyasi; yangi yukni oluvchining nomi; manzilni o‘zgartirish sabablari; manzili o‘zgarishi lozim bo‘lgan yukning tashish hujjatlarini yetkazish temir yo‘l stansiyasida rasmiylashtirish vazifasi ishonib topshirilgan tashkilotning nomi, jismoniy shaxs familiyasi, ismi va otasining ismi. 163. Yukni oluvchi o‘zgarganda, ariza nusxasi dastlabki yukni oluvchiga ham yuborilishi kerak. 164. Yukning manzili o‘zgartirilganda, tashish hujjatlari yangidan tuziladi yoki dastlabki tashish hujjatlariga o‘zgartirishlar kiritilgan holda tashishlar amalga oshiriladi. Yuklarning manzilini o‘zgartirish uchun tashish hujjatlariga yozuvlar kiritish mazkur Qoidalarning  4-bobida  belgilangan tartibda amalga oshiriladi. 165. Yukni oluvchi import yuklarining manzilini yuk temir yo‘l transportining (tashuvchining) kirish chegara temir yo‘l stansiyasini kesib o‘tgan paytdan boshlab o‘zgartirish huquqiga ega. 166. To‘liq to‘plamda tashilayotgan konteynerlardagi yuklarni, shuningdek bitta yukxati bo‘yicha harakatlanayotgan marshrutlar yoki vagonlar guruhi manzilini o‘zgartirish umumiy asoslarda amalga oshiriladi. Yakka konteynerlardagi yuklarni va bitta yukxati bo‘yicha harakatlanayotgan marshrut yoki guruhning alohida vagonlarining manzilini o‘zgartirishga yo‘l qo‘yilmaydi, bundan uy-ro‘zg‘or buyumlari mustasno. Marshrut yoki guruh jo‘natmasi tarkibida harakatlanayotgan vagonlarning manzilini o‘zgartirish yetkazish manzilidagi temir yo‘l stansiyalarida amalga oshiriladi. 167. Dastlabki hujjatlar bo‘yicha manzilni o‘zgartirishni rasmiylashtirish vaqtida temir yo‘l stansiyasi tomonidan tashish hujjatlarining barcha nusxalarida manzilni o‘zgartirish to‘g‘risidagi buyruqning raqami va sanasini ko‘rsatgan holda yozuv kiritiladi hamda temir yo‘l stansiyasining kalendar shtempeli va temir yo‘l stansiyasi vakolati xodimining imzosi bilan tasdiqlanadi. 168. Xalqaro qatnovda tashilayotgan yuklar manzilini o‘zgartirish ishlari SMGSda o‘rnatilgan tartibda amalga oshiriladi. 169. Tez buziluvchan yuklar manzilini o‘zgartirishga tegishli sertifikatda (mazkur mahsulot O‘zbekiston Respublikasida sertifikatlanishi lozimligi sharti bilan) yoki tovar markirovkasida ko‘rsatilgan muddat tugagunga qadar yukni yangi manzilga yetkazib berish sharti bilan ruxsat beriladi. 170. Uy-ro‘zg‘or buyumlarining manzilini o‘zgartirish haqidagi ariza yukni oluvchi tomonidan dastlabki yetkazish manzilidagi temir yo‘l stansiyasi boshlig‘iga taqdim etiladi. Ariza yukni oluvchi ishonchnomasi asosida boshqa shaxs tomonidan yukni qabul qilish kvitansiyasining asl nusxasi va uy-ro‘zg‘or buyumlarini yangi manzilga yetkazishga doir yangi yukxati ilova qilingan holda berilishi mumkin. Uy-ro‘zg‘or buyumlarini manzilni o‘zgartirish to‘g‘risidagi ariza jo‘natish temir yo‘l stansiyasi boshlig‘i yoki yangi yetkazish manzilidagi temir yo‘l stansiyasi boshlig‘i orqali berilishi mumkin. Uy-ro‘zg‘or buyumlarining manzilini o‘zgartirish haqidagi arizani olgan temir yo‘l stansiyasi boshlig‘i yukni qabul qilish kvitansiyasining orqa tomoniga “____________ temir yo‘l stansiyasi manzilini o‘zgartirish haqidagi ariza temir yo‘l transporti tomonidan qabul qilindi” yozuvini kiritadi. Ushbu yozuv temir yo‘l stansiyasi boshlig‘i imzosi va temir yo‘l stansiyasi kalendar shtempeli bilan tasdiqlanadi hamda yukni qabul qilish kvitansiyasi yuk egasiga qaytariladi. Uy-ro‘zg‘or buyumlarini manzilini o‘zgartirish haqidagi ariza jo‘natish temir yo‘l stansiyasi yoki yangi manzildagi temir yo‘l stansiyasi boshlig‘iga berilgan bo‘lsa, ular yukni oluvchining aniq manzilini ko‘rsatgan holda uy-ro‘zg‘or buyumlari manzili o‘zgarganligi haqida dastlabki jo‘natish manzilidagi temir yo‘l stansiyasi boshlig‘iga telegramma orqali xabar berishi lozim. Dastlabki yetkazish manzilidagi temir yo‘l stansiyasi boshlig‘i telegrammani olishi bilan yangi tashish hujjatlarini tuzadi va yukxatining “Yuk jo‘natuvchi” grafasiga “DS (stansiya boshlig‘i) _______ (stansiya)_____ yuk jo‘natuvchining (yukni oluvchining) topshirig‘iga asosan ________ (yuk egasi familiyasi)” yozuvini ko‘rsatadi. 171. Yukning manzilini o‘zgartirish yangi tashish hujjatlari asosida amalga oshirilganda, ariza beruvchi dastlabki va yangi tashish hujjatlari bo‘yicha to‘lovlarni amalga oshirishi shart. 172. Yukning manzilini o‘zgartirish rasmiylashtirilganidan so‘ng temir yo‘l stansiyasining vakolatli xodimi maxsus kitobda manzili o‘zgargan yuk to‘g‘risidagi quyidagi ma’lumotlarni qayd etishi lozim: manzilni o‘zgartirish sanasi; vagon raqami; dastlabki tashish hujjatining raqami; jo‘natish temir yo‘l stansiyasi; yukning nomi va vazni, yuk joylari soni; dastlabki yukni oluvchining nomi; yangi tashish hujjatining raqami (dastlabki hujjatlar bo‘yicha manzilni o‘zgartirish vaqtida dastlabki hujjat raqami ko‘rsatiladi); yangi yetkazish temir yo‘l stansiyasi; yangi yukxatida yukning vazni va yuk joylar soni; yangi yukni oluvchining nomi; manzilni o‘zgartirish to‘g‘risidagi buyruqning sanasi va raqami hamda buyruqni imzolagan shaxs. 173. Temir yo‘l stansiyasi hududida yukxatida ko‘rsatilgan yukni oluvchi yo‘q bo‘lsa, yuk jo‘natuvchining ko‘rsatmasiga binoan tashish shartnomasini o‘zgartirish Temir yo‘l ustaviga muvofiq dastlabki hujjatlar bo‘yicha yetkazish manzilidagi temir yo‘l stansiyasini o‘zgartirmasdan yukni oluvchi boshqa oluvchiga o‘zgartirilganda, o‘zgartirilgan (boshqa) yukni oluvchidan tashish haqi to‘lovlarini undirgan holda amalga oshiriladi. Yukning manzilini o‘zgartirishda tashish haqi to‘lovlarini hisoblash va undirish quyidagicha amalga oshiriladi: 1) yuk harakatlanish yo‘nalishidagi temir yo‘l stansiyasida topshirilishi kerak bo‘lsa, tashish to‘lovlari faqat ushbu temir yo‘l stansiyasigacha amalga oshirilgan tashish uchun hisoblanadi va undiriladi; 2) yuk yangi yetkazish manzilidagi temir yo‘l stansiyasidan o‘tib ketganda va temir yo‘l transporti (tashuvchi) uni xuddi shu yetkazish manzilidagi temir yo‘l stansiyasiga qaytarganda, yuk ushlanib qolgan temir yo‘l stansiyasigacha bo‘lgan tashish to‘lovlaridan tashqari, yuk ushlanib qolgan temir yo‘l stansiyasidan yangi yetkazish manzilidagi temir yo‘l stansiyasigacha yukni tashish uchun to‘lovlar hisoblanadi va alohida undiriladi; 3) yuk dastlabki yetkazish manzilidagi temir yo‘l stansiyasidan uzoqroqda joylashgan yangi temir yo‘l stansiyasiga yoki yukning dastlabki yo‘nalishida joylashmagan temir yo‘l stansiyasiga jo‘natilishi lozim bo‘lsa, tashish to‘lovlari dastlabki yetkazish manzilidagi temir yo‘l stansiyasigacha yoki yuk ushlanib qolgan temir yo‘l stansiyasigacha va yuk ushlanib qolgan ushbu temir yo‘l stansiyasidan yangi yetkazish manzilidagi temir yo‘l stansiyasigacha tashish uchun alohida hisoblanadi va undiriladi; 4) yuk jo‘natish temir yo‘l stansiyasiga qaytarilishi lozim bo‘lsa, tashish to‘lovlari yukni qaytarish temir yo‘l stansiyasigacha amalga oshirilgan tashish uchun va ushbu temir yo‘l stansiyasidan jo‘natish temir yo‘l stansiyasigacha amalga oshirilgan tashish uchun alohida hisoblanadi va yuk jo‘natuvchidan undiriladi. 174. Dastlabki yuk jo‘natuvchi tomonidan o‘rnatilgan soz plombalar mavjudligida yangi tashish hujjatlari bo‘yicha yukning manzilini o‘zgartirish plombalar yechilmagan holda amalga oshiriladi. Ariza beruvchi tomonidan manzilni o‘zgartirishda tashish hujjatlarida yukning nomi grafasida “Vagon dastlabki yuk jo‘natuvchi o‘rnatgan soz plombalar bilan manzil o‘zgartirildi” degan yozuv kiritiladi. Ariza beruvchi manzilni o‘zgartirishda dastlabki plombalarni yechib, yangi plombalarni o‘rnatgan holda yuk manzilini o‘zgartirish huquqiga ega. Yuklarni dastlabki tashish hujjatlari bo‘yicha manzilni o‘zgartirish yuk jo‘natuvchining dastlabki plombalari yechilmasdan amalga oshiriladi. 175. Hayvonlar va parrandalarni tashishda manzilni o‘zgartirish davlat veterinariya xizmati organlari bilan kelishilishi lozim. 176. Manzilni o‘zgartirish temir yo‘l stansiyasida yuk jo‘natuvchi (yukni oluvchi) bo‘lmagan hollarda, manzilni o‘zgartirish temir yo‘l stansiyasi tomonidan umumiy shakldagi dalolatnoma tuzilib, unda yangi yetkazish manzilidagi temir yo‘l stansiyasida undiriladigan barcha to‘lovlar (manzilni o‘zgartirish, manyovr ishi to‘lovlari, hujjatlar va to‘lovlarni rasmiylashtirish, vagonlar turib qolgani va konteynerlar ushlanib qolgani uchun jarima) ko‘rsatiladi. 177. Yukning dastlabki yetkazish temir yo‘l stansiyasini o‘zgartirish to‘g‘risidagi ariza yuk ushbu temir yo‘l stansiyasiga kelishidan avval berilsa, shuningdek yuk manzili yo‘l davomida o‘zgartirilsa, vagonlar turib qolganligi uchun jarima undirilmaydi. Yukning manzilini o‘zgartirish haqidagi ariza dastlabki yetkazish manzilidagi temir yo‘l stansiyasida yukni oluvchiga vagon yuk tushirish uchun olib kirilgandan so‘ng berilgan bo‘lsa, vagon yuk tushirish uchun olib kirilgan vaqtdan yangi tashish hujjatlarini rasmiylashtirish vaqtigacha turib qolgani uchun Temir yo‘l ustaviga muvofiq jarima hisoblanadi. 10-bob. Yuklarni ortish va tushirish muddatlari 178. Yuklarni yuk jo‘natuvchilar va yukni oluvchilarning kuchi va texnik vositalari bilan mexanizatsiyalashmagan usulda ortish va tushirish to‘rt o‘qli vagonlar uchun mazkur Qoidalarning  16  va  17-ilovalarida , mexanizatsiyalashgan usulda ortish va tushirish to‘rt o‘qli vagonlar uchun mazkur Qoidalarning  18  va  19-ilovalarida  belgilangan muddatlarda amalga oshiriladi. 179. Sakkiz o‘qli vagonlarda yuklarni ortish va tushirish muddatlari to‘rt o‘qli vagonlar uchun yuklarni ortish va tushirish muddatlaridan ikki barobar ko‘p etib belgilanadi. Tirik baliq tashuvchi vagonlarga yuklarni ortish va tushirish muddatlari cheklanmaydi. Nogabarit yuklarni hamda transporterlarda va maxsus jihozlangan platformalarda tashiladigan yuklarni tashishda yuk ortish va tushirish muddatlari temir yo‘l stansiyalari, temir yo‘l transportining (tashuvchining) mintaqaviy bo‘linmalari, shuningdek shoxobcha yo‘llarining ish sharoitlarini hisobga olgan holda temir yo‘l transporti (tashuvchi) tomonidan belgilanadi. 180. Bir vaqtning o‘zida yuklarni quyish va to‘kish frontiga qo‘yilgan tsisternalar va bunkerli yarim ochiq vagonlar partiyasining quyish va to‘kish muddatlari quyidagi muddatlardan oshmasligi kerak: 1) quyish punktlarda: mexanizatsiyalashgan quyish punktlarida mahsulot turi, tsisterna va bunkerli yarim ochiq vagonlarning yuk ko‘tarish qobiliyatlaridan qat’iy nazar — 2 soat; mexanizatsiyalashmagan quyish punktlarida mahsulot turidan qat’iy nazar to‘rt va undan ortiq o‘qli tsisterna hamda bunkerli yarim ochiq vagonlarga — 2 soat; 2) to‘kish punktlarda: mexanizatsiyalashgan to‘kish punktlarida to‘rt va undan ortiq o‘qli tsisterna hamda bunkerli yarim ochiq vagonlarga — 2 soat; mexanizatsiyalashmagan to‘kish punktlarida to‘rt va undan ortiq o‘qli tsisterna hamda bunkerli yarim ochiq vagonlarga — 4 soat; 181. Vagonlar tariq, zig‘ir va xantal urug‘lari, sorgo va chumiza tashish uchun jihozlanganda, mazkur Qoidalarning  12-bobiga  muvofiq yuk jo‘natuvchi iltimosiga ko‘ra jismoniy vagonga yuk ortish uchun qo‘shimcha 20 daqiqa vaqt berilishi lozim. Jonzodlarni tushirishda temir yo‘l stansiyasi boshlig‘i yukni oluvchining iltimosiga ko‘ra go‘ngni to‘plash uchun mazkur Qoidalarning  17-ilovasida  keltirilgan muddatlarga qo‘shimcha ravishda yozda 30 daqiqa, qishda 1 soat muddat taqdim etadi. 182. Vagonlar temir yo‘l stansiyasida yuk ortishda (tushirishda) turib qolishining boshlanishi vaqti vagonlar yuk ortish (tushirish) uchun qo‘yib berilgan vaqt hisoblanadi. Vagonlar yuk ortishda (tushirishda) turib qolishining tugashi vaqti yuk jo‘natuvchining (yukni oluvchining) qo‘yib berilgan vagonlarni bir vaqtning o‘zida olib chiqishga tayyorligi to‘g‘risidagi xabarnomasi temir yo‘l stansiyasi tomonidan olingan vaqt hisoblanadi. Yuk ortish (tushirish) muddatlari har xil bo‘lgan vagonlar guruhi uchun yuk ortish (tushirish) muddati eng ko‘p bo‘lgan vagonlar uchun belgilangan muddatlar beriladi. Yuk ortish (tushirish) joylariga qo‘yib berilgan vagonlar partiyasidagi ortilgan (bo‘shatilgan) vagonlar temir yo‘l transporti (tashuvchi) tomonidan olib ketilgan vaqtdan e’tiboran yuk jo‘natuvchining (yukni oluvchining) hisobidan chiqariladi. 183. Agar ortilgan nogabarit va gabaritli yuklarning joylashtirilishi va mahkamlanishining texnik shartlari o‘rnatilmagan bo‘lsa, shuningdek maxsus harakatdagi temir yo‘l tarkiblarida tashiladigan gabaritli og‘ir vaznli yuklar tasdiqlangan hisob-kitoblar va chizmalarga mos kelmasa, vagonlarning turib qolishi yuklarni qabul qilishdan oldin yuk jo‘natuvchi hisobida hisoblanadi. 184. Vagonlarning temir yo‘l shoxobcha yo‘llarida turib qolishi vaqtini hisoblash Temir yo‘l ustaviga muvofiq amalga oshiriladi. 185. Yukni ortish-tushirish mashinalari qo‘llanilsa yoki mazkur Qoidalarning  18  va  19-ilovalarida  ko‘rsatilmagan yuklarni ortish va tushirish ishlari mexanizatsiyalashgan usulda bajarilsa, yukni ortish hamda tushirish muddatlari yuk jo‘natuvchi va yukni oluvchi temir yo‘l transporti (tashuvchi) bilan birgalikda belgilanadi. Ushbu muddatlarni belgilash mazkur Qoidalarning  20-ilovasidagi  Mexanizatsiyalashgan uslubda vagonlarga yuklarni ortish va tushirish muddatlarini hisoblash metodikasiga muvofiq amalga oshiriladi. 186. Vagonlarning vaznini o‘lchash va yuklarni dozalash ishlari yuk ortish bilan bir vaqtda amalga oshirilishi kerak. Dozalash punktlarida bitta vagon uchun vazn o‘lchash va dozalash vaqtining muddatlari mazkur Qoidalarning  21-ilovasida  belgilangan muddatlardan oshmasligi lozim. 11-bob. Qiymati e’lon qilingan yuklarni tashish 187. Yuk jo‘natuvchi quyidagi yuklarning qiymatini e’lon qilishi shart: 1) qimmatbaho metallar va ulardan yasalgan buyumlar, qimmatbaho toshlar, narxnoma bo‘yicha narxi belgilanmagan san’at asarlari, suratlar, haykallar, badiiy buyumlar, antikvar ashyolar, gilamlar, narxi tasdiqlanmagan tajriba mashinalari, uskunalar va moslamalar. Ushbu yuklar yuk jo‘natuvchi tomonidan plombalangan yoki muhrlangan tarada (qadoqda) tashishga taqdim etilishi lozim; 2) yuk jo‘natuvchilarning kuzatuvchilarisiz tashilayotgan uy-ro‘zg‘or buyumlari. 188. Ochiq harakatdagi temir yo‘l tarkibida to‘kilgan, uyulgan, quyilgan holda kuzatuvchilar ishtirokida va yuk jo‘natuvchining plombalari bilan tashilayotgan yuklar, shuningdek tez buziluvchan va xavfli yuklar qiymati e’lon qilinishiga yo‘l qo‘yilmaydi. Bitta yukxati bo‘yicha tashilayotgan yuk qismining qiymati ham e’lon qilinishiga yo‘l qo‘yilmaydi. Mazkur bandning  birinchi xatboshisida  ko‘rsatilmagan boshqa yuklarning qiymatini yuk jo‘natuvchining xohishiga ko‘ra e’lon qilishi mumkin. 189. Yukning e’lon qilingan qiymati uning haqiqiy qiymatidan yuqori bo‘lmasligi kerak. 190. Qiymati e’lon qilingan yukni tashishga taqdim etishda yuk jo‘natuvchi mazkur Qoidalarning  22-ilovasida  belgilangan shakl bo‘yicha yuk joylari ro‘yxatini uch nusxada tuzishi shart. Birinchi nusxa tashish hujjatlari bilan yetkazish manzilidagi temir yo‘l stansiyasiga yuboriladi, ikkinchi nusxasi jo‘natish temir yo‘l stansiyasida qoladi, uchinchi nusxasi yuk jo‘natuvchiga beriladi. Uy-ro‘zg‘or buyumlari ro‘yxatida yuk jo‘natuvchi har bir yuk joyining e’lon qilingan qiymatini ko‘rsatishi shart. Qadoqlangan buyumlardan har birining qiymatini ko‘rsatish shart emas. 191. Tashish hujjatlarini rasmiylashtirishda jo‘natish temir yo‘l stansiyasining vakolatli xodimi ro‘yxatda yukxati raqamini ko‘rsatadi, “Ro‘yxat qabul qilindi ______” grafasiga imzo qo‘yadi va temir yo‘l stansiyasining kalendar shtempelini bosadi. Ro‘yxatning bir nusxasi yuk jo‘natuvchiga qaytariladi, boshqasi esa temir yo‘l stansiyasining yig‘majildida qoladi. Ro‘yxat bir nechta varaqda tuzilgan bo‘lsa, kalendar shtempeli har bir varaqqa bosiladi. 192. Yuk jo‘natuvchi har bir yuk joyi ichiga ro‘yxatni joylashtirishi shart. 193. Yuk jo‘natuvchi tomonidan yukning qiymati oshirib ko‘rsatilganini gumon qilishga asos mavjud bo‘lsa, temir yo‘l stansiyasi yukning qiymatini tekshirish uchun tashishga taqdim etilgan yukni ochishni talab etadi. 12-bob. Uyulgan holda tashiladigan g‘alla yuklarini tashish 194. Javdar, bug‘doy, suli, arpa, grechixa, tariq, makkajo‘xori doni va so‘talari, moyli va dukkakli ekinlar urug‘lari, sholi, tegirmon va don chiqindilari, kepak, omuxta yemlarni don tashuvchi maxsus vagonlarda yoki yuk jo‘natuvchilar tomonidan taqdim etiladigan eshik to‘siqlari (to‘siq) bilan jihozlangan yopiq vagonlarda uyulgan holda tashishga ruxsat beriladi. Tariq, zig‘ir va gorchitsa urug‘lari, sorgo, chumizani tashish vaqtida yuk jo‘natuvchi vagon devorlari va to‘siqlariga qog‘oz yoki yuk to‘kilishini oldini oladigan boshqa materiallarni yopishtiradi. Boshqa donli yuklar, shuningdek un, yorma va kalibrlangan makkajo‘xori urug‘lari faqat tarada tashiladi. 195. G‘alla yuklari va uyulgan holda tashiladigan yuklarni ortish uchun zarur bo‘lgan moslamalar hamda materiallar yuk jo‘natuvchilar tomonidan oldindan tayyorlab qo‘yilishi lozim. Tashish moslamalarini yuk ortish vaqtida o‘rnatish va yuk tushirish vaqtida yechib olish, yuk ortish va tushirish ishlari kimning vositalari yordamida bajarilishiga ko‘ra yuk jo‘natuvchi, yukni oluvchi yoki temir yo‘l transporti (tashuvchi) tomonidan bajariladi. O‘rnatilgan tashish moslamalari haqidagi ma’lumotlarni yuk jo‘natuvchi yukxatida ko‘rsatishi mumkin. Vagonlarga to‘siqlar va panjaralarni o‘rnatish, ularni mahkamlash, vagonlar lyuklarini to‘sish va boshqa qo‘shimcha ishlar, tashish moslamalarini to‘g‘ri o‘rnatish hamda mahkamlash uchun javobgar bo‘lgan yuk jo‘natuvchi tomonidan bajariladi. Yuk jo‘natuvchiga tegishli barcha tashish moslamalari yetkazish manzilidagi temir yo‘l stansiyasida yukni oluvchiga yuk bilan birgalikda topshiriladi. To‘siqlar vagon eshiklari grafalariga (to‘siqning metal qoplama teshiklari orqali) har biri 100 — 110 mm dan uzun bo‘lmagan ikkita mix bilan qoqiladi. 196. Don (javdar, bug‘doy, arpa, suli, makkajo‘xori doni), no‘xat, grechixani yechiladigan va yechilmaydigan to‘siqlarga ega bo‘lgan to‘rt o‘qli yopiq vagonlarda uyulgan holda tashish vaqtida yuk vagon eshigi o‘rnining yuqori qismidan 10 cm pastda joylashtirilishi lozim. Bunda, donning (javdar, bug‘doy, arpa, suli, makkajo‘xori donining) vagon yon devorlari tomoniga tabiiy qiyalik burchagi ostida ko‘tarilishining boshi don to‘sig‘i chetidan kamida 100 cm, no‘xat va grechixa uchun esa kamida 150 cm masofada bo‘lishi lozim. Tariq, zig‘ir, gorchitsa va javdar urug‘lari g‘alla to‘sig‘ining yuqori qismidan 10 cm pastda vagon yon devorlariga qarab ko‘tarilmasdan ortiladi. O‘zi zichlanadigan eshiklar bilan jihozlangan to‘rt o‘qli yopiq vagonlarga don vagon tomida joylashgan lyuklar orqali ortiladi. Yuklarni to‘kilgan yoki uyulgan holda lyuk sathidan yuqori qilib ortish vaqtida yuk jo‘natuvchi vagonlar lyuklarini zich yopishi va ichki tomonidan qop matosi yoki bir necha qatlamli qalin qog‘oz bilan bekitishi lozim. 197. G‘alla yuklarini ortish uchun soz va tozalangan, Temir yo‘l ustavida belgilangan hollarda esa yuvilgan vagonlar (konteynerlar) qo‘yib beriladi. Yuk jo‘natuvchi yuk ortishdan avval vagonlar va to‘siqlar sozligi, tozalanganligi, ularda zararkunandalar, don to‘kilishiga sabab bo‘luvchi teshik va tirqishlar yo‘qligiga ishonch hosil qilishi shart. Temir yo‘l transporti (tashuvchi) bilan kelishgan holda don ortish uchun vagonlarning yaroqliligini oldindan ko‘zdan kechirish yuk jo‘natuvchining vakili tomonidan vagonlarni yuvish va tayyorlash punktlarida amalga oshirilishi mumkin. 198. G‘alla to‘siqlarini vagonlarga ortish va tushirish umumiy foydalanishda bo‘lmagan joylarda yuk jo‘natuvchi va yukni oluvchi tomonidan bajariladi. 199. G‘alla yuklarini yechib olinmaydigan eshik to‘siqlari bilan jihozlangan vagonlarga uyulgan holda ortish uchun qo‘yib berishdan oldin temir yo‘l transportining (tashuvchining) vakolatli xodimlari to‘suvchi to‘siqlar va barcha moslamalarning sozligini puxta tekshiradi. To‘siqlari nosoz bo‘lgan vagonlarga don ortishga yo‘l qo‘yilmaydi. To‘siqlarda aniqlangan nosozliklar vagonlarni yuk ortishga qo‘yib berishdan ilgari bartaraf etiladi. 13-bob. Yuklarni to‘kilgan holda tashish 200. Mazkur Qoidalarning  23-ilovasida  ko‘rsatilgan yuklar vagonga ortilgan yuklar joylarining soni vizual hisoblanmaydigan sharoitda to‘kilgan holda (joylar hisobga olinmasdan) tashiladi. Ushbu yuklarni tashishda yukxatining “Yuk joylari soni” grafasida “to‘kilgan holda” deb ko‘rsatiladi. 201. Mazkur Qoidalarning  24-ilovasida  ko‘rsatilgan yuklar eshik to‘siqlari o‘rnatilgan holda tashiladi. Vagonlar eshiklarining o‘rnini to‘sish uchun taxtalar, gorbillar, to‘siqlar, kraft-qog‘ozlardan to‘siqlar hamda qadoqlangan yuklar qo‘llanilishi mumkin. Mazkur Qoidalarning  25-ilovasida  ko‘rsatilgan yuklarni ortish va tushirishda yuk jo‘natuvchi hamda yukni oluvchilar vagon buksalariga himoyalovchi fartuklar o‘rnatishi shart. Ushbu yuklar tushirilgandan so‘ng vagonlar majburiy ravishda yuviladi yoki tozalanadi. Vagonlarni yuvish yoki tozalash: yukni tushirish yukni oluvchi tomonidan bajarilgan bo‘lsa, yukni oluvchi tomonidan; yuk temir yo‘l transporti (tashuvchi) tomonidan tushirilgan bo‘lsa, temir yo‘l transporti (tashuvchi) tomonidan amalga oshiriladi. Vagonlarni yuvish yoki tozalash yukni oluvchining kuchi va texnik vositalari yordamida yoki temir yo‘l transporti (tashuvchi) tomonidan yukni oluvchining hisobidan amalga oshiriladi. 202. Mazkur Qoidalarning  25-ilovasida  ko‘rsatilgan yuklar tushirilgandan so‘ng vagonlarni yuvish yoki tozalash quyidagi hollarda amalga oshirilmaydi: 1) aylanma marshrutlarda ifloslantiruvchi yoki badbo‘y yuklarni tashishda ushbu vagonlar xuddi shu yuklarni ortish uchun foydalanilsa; 2) bir turdagi ifloslantiruvchi (badbo‘y) yuklar tushirilganidan so‘ng vagonga boshqa turdagi ifloslantiruvchi (badbo‘y) yuklar ikkilamchi operatsiyalar tartibida yuklanganda; 3) mazkur Qoidalarning  25-ilovasida  ko‘rsatilgan yuklarni tashish uchun ixtisoslashtirilgan vagonlardan yuk tushirish ishlari amalga oshirilgan bo‘lsa. 203. Sement, ohak materiallari va to‘kilgan holda tashiluvchi materiallar tushirilganidan so‘ng bo‘shagan vagonlarni, xopper-sement tashuvchi, mineral, don, apatit, akatish tashuvchi bo‘sh vagonlarni tashish maqsadida yukni oluvchilar tomonidan har bir vagon uchun alohida qayta jo‘natiladigan yukxati rasmiylashtiriladi. Qayta jo‘natiladigan yukxati mazkur Qoidalarning  26-ilovasida  belgilangan shaklda tuziladi. 204. Harbiy qismlar hamda O‘zbekiston Respublikasi Ichki ishlar vazirligi muassasalari tomonidan yuklar tushirilgandan so‘ng bo‘shagan vagonlar uchun qayta jo‘natiladigan yukxatiga yukni tushirgan tashkilot nomi, yukni oluvchi agentining lavozimi to‘g‘risidagi ma’lumotlar kiritilmaydi hamda yukni oluvchi tomonidan shtempel qo‘yilmaydi. 205. Qayta jo‘natiladigan yukxati bilan bir vaqtda yukni oluvchi tomonidan bo‘sh vagonni jo‘natish temir yo‘l stansiyasida qoluvchi qayta jo‘natiladigan yukxatining koreshogi to‘ldiriladi. Qayta jo‘natiladigan yukxatining orqa tomonida qayta ortish temir yo‘l stansiyasiga kelgan vagonni ko‘zdan kechirish natijalari aks ettiriladi. 14-bob. Ochiq harakatdagi temir yo‘l tarkibida yuklarni tashish 206. Ochiq harakatdagi temir yo‘l tarkibida (platforma va yarim ochiq vagonlarda) mazkur Qoidalarning  27-ilovasida  ko‘rsatilgan hamda o‘z kimyoviy va fizik xususiyatlariga ko‘ra tashqi ta’sirlardan himoyaga muhtoj bo‘lmagan yuklarni tashishga ruxsat etiladi. Tosh ko‘mir, qo‘ng‘ir ko‘mir, koks, ma’dan va ma’dan konsentratlarini tashish yarim ochiq vagonlarda amalga oshiriladi. Mazkur Qoidalarning  27-ilovasida  qayd etilmagan yuklar ochiq harakatdagi temir yo‘l tarkibida yuk jo‘natuvchining (yukni oluvchi) universal yoki maxsus konteynerlarida tashilishi mumkin. Ochiq harakatdagi temir yo‘l tarkibida xavfli yuklarni tashishga Temir yo‘llarda xavfli yuklarni tashish qoidalarida ko‘rsatilgan hollardagina ruxsat beriladi. 207. Tez yonuvchan tara va qadoqlarni ochiq harakatdagi temir yo‘l tarkiblarida tashishga yo‘l qo‘yilmaydi. 208. Tarkibida mayda qismlar mavjud bo‘lgan yuklarni ortishdan oldin yuk jo‘natuvchi mazkur harakatdagi temir yo‘l tarkibida tashishga taqdim etilayotgan yuklar yo‘qolishi yuzaga kelmasligiga ishonch hosil qilishi zarur. Platforma yoki vagon kuzovi soz bo‘lib, vagonning konstruktiv tirqishlari orqali yukning yo‘qolishi ehtimoli bo‘lsa, yuk jo‘natuvchi vagon va yukning butligini ta’minlaydigan, poyezdlar harakatining xavfsizligiga xavf solmaydigan, yukning sifatiga ta’sir etmaydigan vositalar bilan ushbu tirqishlarni to‘sish bo‘yicha qo‘shimcha choralar ko‘rishi shart. 209. Tarkibida mayda qismlar (zarrachalar) mavjud bo‘lgan yuklarni ochiq harakatdagi temir yo‘l tarkibiga yuklashda yuk jo‘natuvchi mayda zarrachalar uchib ketishini hamda vagon bortidan yuqoriroq yuklangan hollarda yukning to‘kilishini oldini olish choralarini ko‘rishi shart. Qayd etilgan choralar yukning har bir turi uchun alohida yuk jo‘natuvchi tomonidan ishlab chiqiladi. Vagonlarda yukning yuza qismini tekislash va zichlash uchun mexanizatsiyalashgan qurilma va moslamalar qo‘llanilishi mumkin. 210. Navli ko‘mirlar, briketlar hamda tarkibida mayda qismlari bo‘lgan barcha ko‘mirlar, yarim ochiq vagonlarga bortidan yuqoriroq qilib ortilganda, yuk jo‘natuvchi tomonidan mexanizatsiyalashgan qurilmalar yordamida zichlanishi shart. Bunda, yukning vagon bortidan yuqori bo‘lgan qismining ko‘ndalang kesimi trapetsiya shakliga ega bo‘lishi kerak. Ko‘mirni ortishda zichlangandan so‘ng vagonning ko‘tarish qobiliyatidan to‘liq foydalanish ta’minlamaganda, yukning vagon bortidan yuqori bo‘lgan qismining balandligi yarim ochiq vagonning tepa mahkamlangan brusidan 200 — 300 mm ni tashkil etishi kerak. Yukni zichlagandan keyin yukning vagon bortidan yuqori bo‘lgan qismining pastki asosi yarim ochiq vagon borti mahkamlangan brusidan yuqori bo‘lmasligi kerak. 211. Mineral-qurilish materiallari vagon bortidan yuqori ortilgan qismining asosi bort sathidan 50 mm past bo‘lishi kerak. Yukning vagon bortidan yuqori bo‘lgan qismining balandligi shag‘al uchun 780 mm, qurilish toshi uchun 700 mm, boshqa mineral-qurilish materiallari uchun 730 mm dan oshmasligi kerak. Yuklar ushbu me’yorlardan yuqori ortilgan taqdirda, ochiq harakatdagi temir yo‘l tarkibi yuk jo‘natuvchi tomonidan ko‘tarilgan bortlar bilan jihozlanishi kerak. Vagonlarni ko‘tarilgan bortlar bilan jihozlash yuk ortish gabariti doirasida amalga oshiriladi. 212. Yuklarni mexanizatsiyalashgan qurilmalar bilan zichlash va tashish chog‘ida yukning but saqlanishini ta’minlaydigan usullarni qo‘llash yuk jo‘natuvchi tomonidan tuzilgan va vagon parki but saqlanishini ta’minlash qismida temir yo‘l transporti (tashuvchi) bilan kelishilgan yo‘riqnomada nazarda tutilgan tartibda bajarilishi kerak. 213. Yuk jo‘natuvchi yuk ortilgan va tushirilgandan so‘ng vagonning tashqi qismini va vagon detallarini yuk ortish natijasida yuzaga kelgan ifloslanishdan tozalash bilan bir qatorda emulsiya va himoyalovchi plyonka qoldiqlaridan tozalashi shart. 15-bob. Yuk jo‘natuvchi yoki yukni oluvchilarning kuzatuvchilari hamrohligida yuk tashish  214. Yuk jo‘natuvchi yoki yukni oluvchining kuzatuvchilari hamrohligida quyidagi yuklar vagonli jo‘natmalar bilan tashiladi: 1) hayvonlar, qushlar va arilar; 2) tashishda alohida xizmat ko‘rsatilishini talab etuvchi tez buziluvchan yuklar; 3) tirik baliq; 4) o‘simliklar va tirik gullar; 5) kuzatib borilishi Temir yo‘llarda xavfli yuklarni tashish qoidalarida nazarda tutilgan xavfli yuklar; 6) muzey va antikvar qimmatbaho buyumlari; 7) o‘zining o‘qida yuk sifatida jo‘natiluvchi harakatdagi temir yo‘l tarkibi, ishlamayotgan holatda jo‘natiluvchi teplovozlar, elektrovozlar, matorvagon seksiyalar, kranlar va temir yo‘lda harakatlanuvchi boshqa texnika hamda platformalarda tashiluvchi temir yo‘l lokomotivlari, klass (yo‘lovchi) vagonlari va boshqa maxsus harakatdagi temir yo‘l tarkibi, kemalar, qayiqlar; 8) avtotransport vositalari, shu jumladan alohida vagonlarda tashiladigan traktorlar va motorli qishloq xo‘jaligi mashinalari, shuningdek avval foydalanishda bo‘lgan hamda ta’mirlashga yuborilayotgan, ta’mirlashdan qaytarilayotgan yoki boshqa maqsadda tashilayotgan traktorlar va motorli qishloq xo‘jaligi mashinalari. Shaxsiy avtotransport vositalari egalari roziligi asosida bitta vagonda ikki va undan ortiq avtotransport vositalari egalari hamrohligida tashishga qabul qilinishiga ruxsat beriladi hamda har bir avtotransport vositalariga alohida yukxati rasmiylashtiriladi; 9) yo‘l davomida tushiriladigan yoki qo‘shimcha ravishda to‘ldiriladigan yuklar; 10) ochiq qutilardagi vino va aroq. Ushbu bandning  birinchi xatboshisida  ko‘rsatilmagan yuklarni yuk jo‘natuvchi yoki yukni oluvchining kuzatuvchilari hamrohligida tashish yuk jo‘natuvchi yoxud yukni oluvchi xohishiga ko‘ra amalga oshiriladi. O‘zbekiston Respublikasi Mudofaa vazirligi, Davlat xavfsizlik xizmati, Milliy gvardiya, Ichki ishlar vazirligi va bank muassasalarining qo‘riqlanishi va kuzatib borilishi talab etiladigan yuklari, shu jumladan sanoat korxonalaridan joyda qabul qilingan, boshqa vazirliklar (idoralar) tomonidan ko‘rsatilgan vazirliklar (idoralar) manziliga yetkaziladigan yuklar qayd etilgan vazirlik va idoralar vositalari yordamida hamda ular tomonidan belgilangan tartibda kuzatiladi va qo‘riqlanadi. 215. Yuk jo‘natuvchi yoki yukni oluvchining xodimlari hamda yuk jo‘natuvchi yoki yukni oluvchilar bilan yuklarni kuzatib borishga doir shartnoma tuzgan tashkilotning xodimlari yukni kuzatib borishi mumkin. Tashishni rasmiylashtirishda yukni kuzatib borish topshirilgan kuzatuvchi jo‘natish temir yo‘l stansiyasiga shaxsini tasdiqlovchi hujjati va xizmat safari guvohnomasini (u mavjud bo‘lgan holda) taqdim etishi shart. 216. Tashish hujjatlari to‘plamida yuk nomining tagida yuk jo‘natuvchining (yukni oluvchining) kuzatuvchisi hamrohligida tashilayotgani to‘g‘risidagi yozuv kiritiladi hamda kuzatuvchining familiyasi, ismi va sharifi, pasportining (ID-kartaning) seriyasi va raqami, xizmat safari guvohnomasi (mavjud bo‘lgan holda) ko‘rsatiladi. Kuzatuvchilar alohida vagonda ketayotgan bo‘lsa yoki yuk ortilgan bir nechta vagonni kuzatib borayotgan bo‘lsa, qo‘shimcha ravishda yukxatiga “Kuzatuvchilar ________-son vagonda ketmoqda” yozuvi kiritiladi. 217. Kuzatuvchining yo‘l haqi uchun Ta’rif qo‘llanmasi bo‘yicha to‘lov undiriladi. Bu to‘lov yukxatiga kiritiladi va tashish to‘lovlari bilan bir vaqtda undiriladi. 218. Kuzatuvchi o‘zi bilan vagonda umumiy og‘irligi 36 kg dan ortiq bo‘lmagan qo‘l yukini (eng zarur vositalar, oziq-ovqat mahsulotlarini) bepul tashish huquqiga ega. 219. Jo‘natish temir yo‘l stansiyasi tomonidan kuzatuvchiga yo‘l qaydnomasi koreshogiga imzo qo‘ydirilib, mazkur Qoidalarning  28-ilovasida  belgilangan shakldagi harakatlanish huquqini beruvchi guvohnoma kuzatuvchiga topshiriladi. Guvohnomaga temir yo‘l stansiyasi boshlig‘i yoki temir yo‘l stansiyasining vakolatli xodimi imzo qo‘yadi. Guvohnomani olganda kuzatuvchi guvohnomada ko‘rsatilgan kuzatuvchining asosiy majburiyatlari bilan tanishishi va bu haqda guvohnomaga imzo chekishi lozim. 220. Yuklarni kuzatib borish uchun kuzatuvchilar soni yuk jo‘natuvchi tomonidan aniqlanadi. Bitta vagonga ikkitadan ortiq kuzatuvchi tayinlashga ruxsat berilmaydi. Yuk jo‘natuvchi tashish vaqtida kuzatuvchilarni almashtirish huquqiga ega. Bunda, almashish amalga oshirilayotgan temir yo‘l stansiyasining vakolatli xodimi tomonidan tashish hujjatlari to‘plamiga kuzatuvchi almashayotgani to‘g‘risida “___________da (temir yo‘l stansiyasi nomi) kuzatuvchilar almashdi “ yozuvi hamda yangi kuzatuvchilar ma’lumotlari kiritiladi. Yuk jo‘natuvchi tashishda yoki yukni topshirishda to‘sqinliklar yuzaga kelganda, yuk jo‘natuvchining majburiyatlarini bajarish va huquqlarini amalga oshirish vakolatini kuzatuvchiga berish huquqiga ega. Kuzatuvchining vakolatlari doirasini yuk jo‘natuvchi yukxatining “Yuk jo‘natuvchining alohida ma’lumotlari va belgilari” grafasida ko‘rsatadi. 221. Kuzatuvchilarning majburiyatlari yukni vagonga ortishda kuzatib turish, yukni yuk jo‘natuvchidan qabul qilish, ular tomonidan kuzatib borilayotgan yuklarni qo‘riqlash, hayvonlarni parvarishlash, hayvonlarga suv va yem berish, yuklar zararlanishini oldini olish uchun zarur bo‘lgan choralarni ko‘rish, vagondagi yukning mahkamlangani va barqaror turishini kuzatish hamda kuzatib kelingan yuklarni yukni oluvchilarga topshirishdan iborat. Xavfli yuklarni kuzatishning qo‘shimcha shartlari Temir yo‘llarda xavfli yuklarni tashish qoidalariga asosan o‘rnatiladi. 222. Vagonlarni isitish uchun pechlar va pech uskunalari yuk jo‘natuvchi tomonidan o‘rnatiladi. Tashishda isitish uskunalari qo‘llanilsa, yuk va pech o‘rtasidagi masofa bir metrdan kam bo‘lmasligi, ortilgan yukning balandligi esa vagon tomidan kamida 50 cm ga past bo‘lishi kerak. Vagondagi haroratni nazorat qilish uchun yuk jo‘natuvchi kuzatuvchini termometr bilan ta’minlashi shart. 223. Vagonda mavjud bo‘lgan barcha yechiladigan qurilmalar bo‘yicha jo‘natish temir yo‘l stansiyasi ikki nusxada ro‘yxat tuzishi shart. Ro‘yxatning bir nusxasi kuzatuvchi imzosi bilan qurilmalar mavjud bo‘lgan vagonni qabul qilishda yukxatiga ilova qilinadi, ikkinchi nusxasi esa temir yo‘l stansiyasida qoldiriladi va yig‘majildlariga tikiladi. 224. Etkazish manzilidagi temir yo‘l stansiyasi yuk tushirilganidan so‘ng vagonni qabul qilish chog‘ida ro‘yxat bo‘yicha qurilmalar mavjudligi, buzilmaganligi va vagonning sozligini tekshiradi. Yuk jo‘natuvchi yoki yukni oluvchining kuzatuvchisi uning aybi bilan vagonda o‘rnatilgan qurilmalar va vagonning buzilishi yoki yo‘qotilishi bo‘yicha temir yo‘l transporti (tashuvchi) oldida javobgar bo‘ladi. 225. Kuzatuvchilar hamrohligida harakatlanayotgan vagonlarning shikastlanishlari yo‘l davomida aniqlanganda va ushbu vagonlar mazkur poyezd tarkibida harakatini davom ettirishi imkoni bo‘lmaganda, nosoz vagonlar poyezddan uziladi. Vagonlar bir nechta kuzatuvchilar bilan harakatlanayotgan bo‘lsa, kuzatuvchilardan biri ushlab qolingan vagonlar bilan qoladi. Vagonlar bitta kuzatuvchi tomonidan kuzatilayotgan bo‘lsa, kuzatuvchi soz vagonlar bilan (hayvonlar mavjud bo‘lgan va tashishda alohida xizmat ko‘rsatishni talab etadigan vagonlardan tashqari) birga ketadi, ushlab qolingan vagonlar esa undagi yuklar mavjudligi tekshirilgandan va nosozliklar bartaraf etilgandan so‘ng plombalanadi hamda yetkazish manziliga yuboriladi. Poyezddan uzilgan vagonlardagi yukni tekshirish kuzatuvchi ishtirokida amalga oshiriladi hamda mazkur Qoidalarning  28-bobida  belgilangan tartibda tijorat dalolatnomasi yoki umumiy shakldagi dalolatnoma rasmiylashtiriladi. Yo‘l davomida vagonlar uzilganligi to‘g‘risida temir yo‘l stansiyasi kuzatuvchining guvohnomasiga uning talabiga asosan tegishli yozuvni qayd etishi shart. Kuzatuvchi kasal bo‘lib qolganida yoki kuzatuvchi yukni kuzatib borolmaydigan holatlar paydo bo‘lganida, temir yo‘l stansiyasi yukni tekshirish va kuzatib borish bilan bog‘liq temir yo‘lning haqiqiy xarajatlarini yukni oluvchidan undirish uchun yukxatiga kiritgan holda yetkazish manzili bo‘yicha yukni jo‘natishi shart. 226. Bir nafar kuzatuvchi tomonidan kuzatilayotgan vagonlar poyezdga bitta guruh bo‘yicha qo‘yilishi kerak. 16-bob. Jo‘natuvchi marshrutlarda yuklarni tashish 227. Yuk poyezdlarini shakllantirish rejasiga muvofiq yuk jo‘natuvchi yoki temir yo‘l transporti (tashuvchi) tomonidan shakllantirilgan, kamida bitta temir yo‘l stansiyasida to‘xtamasdan harakatlanadigan va temir yo‘l transporti (tashuvchi) tomonidan belgilangan og‘irlik yoki uzunlikdagi poyezd tarkibi jo‘natuvchi marshrut hisoblanadi. 228. Jo‘natuvchi marshrutlarda yuklarni tashish ushbu Qoidalarda nazarda tutilgan tartibda tuziladigan yuk tashish prognozlariga asosan amalga oshiriladi. 229. Tarmoq marshrutlari yadrosining og‘irligi va uzunligi temir yo‘l transporti (tashuvchi) tomonidan belgilanadi. Aniq manzillar uchun marshrutlar yadrosi og‘irligi va uzunligining belgilangan me’yorlari yuk jo‘natuvchilarga temir yo‘l transporti (tashuvchi) tomonidan e’lon qilinadi. 230. Tashkil etilishi va shakllantirilishi usullariga ko‘ra jo‘natuvchi marshrutlar quyidagilarga bo‘linadi: bitta temir yo‘l stansiyasida bitta yuk jo‘natuvchi tomonidan yuk ortilgan vagonlardan hamda temir yo‘l shoxobcha yo‘lida shoxobcha yo‘li egasi va mazkur shoxobcha yo‘lining yuk jo‘natuvchi — kontragentlari tomonidan yuk ortilgan vagonlardan shakllantirilgan jo‘natuvchi marshrutlar; turli yuk jo‘natuvchilar tomonidan bitta temir yo‘l stansiyasida (stansiyali pog‘onasimon), bitta yuk jo‘natuvchi yoki turli yuk jo‘natuvchilar tomonidan uchastkaning bir nechta temir yo‘l stansiyalarida yoki temir yo‘l transportining (tashuvchining) mintaqaviy bo‘linmalarida (uchastkali pog‘onasimon) yuk ortilgan vagonlardan tuzilgan jo‘natuvchi pog‘onasimon marshrutlar. 231. Qo‘shiladigan vagonlarning yetkazish manziliga qarab marshrutlar quyidagilarga bo‘linadi: 1) bitta yoki bir nechta yukni oluvchining nomiga bitta yuk tushirish temir yo‘l stansiyasi manziliga yuboriladigan vagonlardan shakllantirilgan to‘g‘ri marshrutlar. Yuklarni to‘g‘ri marshrutlarda qabul qilish uchun zarur texnik vositalarga ega bo‘lgan bunday temir yo‘l stansiyalar va yukni oluvchilarning ro‘yxati temir yo‘l transporti (tashuvchi) tomonidan yukni oluvchilar bilan kelishilgan holda belgilanadi; 2) yetkazish manzilidagi temir yo‘l stansiyalari bo‘yicha vagonlar guruhlariga ajratilgan bitta yuk tushirish uchastkasining temir yo‘l stansiyasidagi marshrutlar. Bitta yukni oluvchi nomiga yuborishda guruhdagi vagonlarning maksimal miqdori unga tegishli yuk tushirish punktining temir yo‘l shoxobcha yo‘li ekspluatatsiyasi yoki vagonlarni qo‘yib berish va olib chiqish shartnomasida belgilangan yuk tushirish qobiliyatiga mos bo‘lishi kerak; 3) tarqatish temir yo‘l stansiyasiga yetkazish manzili yo‘l davomida qayta ishlov berish imkon qadar qisqartirilishini hisobga olgan holda marshrut yo‘li davomida joylashgan uchastka yoki saralash temir yo‘l stansiyalarining yuk poyezdlarini shakllantirish rejasi bo‘yicha tashkil etilgan marshrutlar. Temir yo‘l transporti (tashuvchi) yuk jo‘natuvchilarni yuk poyezdlarini shakllantirish rejasi va marshrutlarni tashkil qilish rejasidan ko‘chirma bilan ta’minlaydi; 4) punktlar uchun o‘rnatilgan amal qilish hududlari chegaralarida yukni oluvchilarga yuk tushirish temir yo‘l stansiyalari bo‘yicha vagonlarni manzilga jo‘natish amalga oshiriladigan tarqatish punktlaridagi marshrutlar. Marshrutlarning tarqatish punktlari va ular amal qiladigan hududlar ro‘yxati tegishli vazirlik va idoralar bilan kelishgan holda temir yo‘l transporti (tashuvchi) tomonidan o‘rnatiladi. 232. Yuklarni marshrutlarda tashishni prognozlashda marshrutlar qayta ishlov berilmasdan o‘tadigan yo‘lning eng uzoq masofasi inobatga olinishi kerak. Yuk jo‘natuvchilar tomonidan taqdim etilayotgan yuklarni marshrutlarda tashish to‘g‘risidagi oylik prognozlarda temir yo‘l transportining (tashuvchining) tegishli mintaqaviy bo‘linmalari marshrutlarning texnik-iqtisodiy samaradorligini tekshiradi. 233. Tarqatish punktlariga jo‘natuvchi marshrutlarda yuklarni tashishda yuk jo‘natuvchilar marshrutlarda yuklarni tashish to‘g‘risidagi oylik prognozlarda tarqatish punktlari nomini, marshrutlar miqdori va ularda mavjud bo‘lgan vagonlarning umumiy sonini ushbu tarqatish punkti amal qilish hududiga kiruvchi yetkazish (yuk tushirish) joylari bo‘yicha taqsimlagan holda ko‘rsatishi shart. 234. Marshrutlarga yuk ortish va tushirish uchun vagonlarni qo‘yib berish, ularni o‘rnatilgan og‘irlik va uzunlikda shakllantirish, yuk ortilgandan (tushirilgandan) keyin qaytarish tartibi hamda jo‘natuvchi marshrutlarga va pog‘onasimon marshrutlar vagonlarining guruhiga yuk ortish va tushirish muddatlari temir yo‘l shoxobcha yo‘li ekspluatatsiyasi yoki vagonlarni qo‘yib berish va olib chiqish shartnomalari bo‘yicha o‘rnatiladi. Ushbu shartnomalarda barcha vagonlar uchun o‘rnatilgan umumiy (yagona) aylanma muddatni o‘rnatishda marshrutlarga yuk ortish va tushirish uchun alohida muddat nazarda tutilishi mumkin. Jo‘natuvchi marshrutlarga qismlarga bo‘lib yuk ortishda shartnomalar va texnologik jarayonlarda qismlar soni, ulardagi vagonlar miqdori, marshrutning har bir qismiga ortish muddati hamda marshrutning birinchi qismini qo‘yib berish vaqtidan ortishni tugatish va oxirgi qismini topshirish vaqtigacha hisoblanadigan marshrutga yuk ortishning umumiy uzluksiz muddati nazarda tutilishi kerak. Umumiy foydalanishdagi joylarda jo‘natuvchi marshrutga yuk ortish va tushirishda temir yo‘l transporti (tashuvchi) tomonidan vagonlarga yuk ortish (tushirish) uchun o‘rnatilgan muddatga temir yo‘l transporti (tashuvchi) mintaqaviy bo‘linmasining rahbari mahalliy sharoitlardan kelib chiqqan holda tegishli hisob-kitoblar bilan asoslangan qo‘shimcha vaqt taqdim etadi. 235. Temir yo‘l transporti (tashuvchi) marshrutlarga yuk ortish uchun vagonlarni birinchi navbatda qo‘yib berilishini ta’minlashi, yuk jo‘natuvchilar esa ustuvor ravishda ularga yukni ortishi shart. Temir yo‘l shoxobcha yo‘llariga vagonlarni yuk ortish uchun qo‘yib berish, o‘sha yo‘llarda yuk tushirilgandan so‘ng vagonlardan foydalanishni hisobga olgan holda amalga oshiriladi. Yuk jo‘natuvchilar marshrutlarga yuk ortish uchun qo‘yib berilgan vagonlarni yuk ortish va tushirishda turgan vagonlarga almashtirishi mumkin, bundan aylanma marshrutlar va vertushkalar tarkibidagi vagonlar mustasno. 236. Quyidagi hollarda marshrutga yuk ortish temir yo‘l transportining (tashuvchining) aybi bilan ta’minlanmagan hisoblanadi: 1) marshrutga yuk ortish uchun vagonlar to‘liq yoki qisman qo‘yib berilmaganda yoxud nosoz yoki berilgan yuk turiga mos kelmaydigan vagonlar qo‘yib berilganda; 2) berilgan hisobot sutkasida marshrutni ortish uchun to‘liq bo‘lmagan muddatlarda vagonlarni qo‘yib berish, agar yuk jo‘natuvchilar hisobot sutkalarining oxirigacha yuklarini yuklamasa va temir yo‘lga topshirmasalar. Marshrutlarga yuk ortish ishlari shoxobcha temir yo‘llaridan foydalanish va vagonlarni qo‘yib berish va olib chiqish shartnomasida belgilangan muddatlarda yakuniga yetkazilishi kerak. 237. Quyidagi hollarda marshrutga yuk ortish yuk jo‘natuvchining aybi bilan ta’minlanmagan hisoblanadi: 1) ortish uchun tayinlangan mazkur sutkada va ortish uchun to‘liq muddat bilan temir yo‘l transporti (tashuvchi) tomonidan ta’minlangan vagonlar ortilmagan va hisobot sutkasining oxirigacha temir yo‘l transportiga (tashuvchiga) topshirilmagan marshrut; 2) yuk jo‘natuvchi marshrutning kalendar prognozi bo‘yicha ortishdan bosh tortsa; 3) temir yo‘l transportiga (tashuvchiga) marshrut yoki marshrut yadrosi mazkur Qoidalarning  227  va  229-bandlarida  belgilangan og‘irlikka yoki vagonlar soniga muvofiq bo‘lmaganda. Temir yo‘l transporti (tashuvchi) mintaqaviy bo‘linmasining rahbari bilan kelishilgan holda marshrutni yetkazish manzili yangisiga almashtirilgan bo‘lsa, marshrutga yuk ortish muddatlari buzilmagan hisoblanadi. 238. Mazkur Qoidalarning  236  va  237-bandlarida  ko‘rsatilgan jo‘natuvchi marshrutlarga yuk ortish ta’minlanmagan taqdirda, Temir yo‘l ustaviga asosan aybdor tomondan boshqa tomon foydasiga har bir yuk ortilmagan marshrut uchun jarima undiriladi, bundan tashuvlar prognozi bajarilmagani uchun jarima mustasno. Marshrutlarga yuk ortish prognozi bajarilmay qolishiga yo‘l qo‘yilganda, marshrutlarga yuk ortishning bajarilmay qolgan prognozi kalendar dekadasi davomida ushbu dekadaning alohida kunlarida bajarilgan hollarda yuk jo‘natuvchilar va temir yo‘l transporti (tashuvchi) marshrutlarga yuk ortish ta’minlanmagani uchun jarima to‘lovlaridan ozod etiladi. 239. Jo‘natuvchi marshrutga yuk ortuvchi temir yo‘l stansiyasi yoki pog‘onasimon marshrutni shakllantiruvchi temir yo‘l stansiyasi yukni tushirish yoki tarqatish temir yo‘l stansiyasigacha marshrut tarkibida yoki marshrut yadrosida harakatlanib boruvchi vagonlarning yukxati va yo‘l qaydnomalariga shtempel bilan quyidagi yozuvlardan birini kiritadi: “To‘g‘ridan-to‘g‘ri ______-son jo‘natuvchi marshrut”; “Temir yo‘lning ______ stansiyasiga tarqatiladigan ______-son jo‘natuvchi marshrut”; “To‘g‘ridan-to‘g‘ri ______-son pog‘onasimon marshrut”; “Temir yo‘lning ______ stansiyasiga tarqatiladigan ______-son pog‘onasimon marshrut”. 17-bob. Mayda jo‘natmalar bilan yuklarni tashish 240. Tashish uchun alohida vagon berilishi talab qilinmaydigan va bitta yukxati bo‘yicha taqdim etiladigan yuk partiyasi mayda jo‘natma hisoblanadi. Mayda jo‘natma tarzida tashishga taqdim etilayotgan yuk miqdori: hajmi bo‘yicha to‘rt o‘qli yopiq vagon, yarim ochiq vagon sig‘imining uchdan bir qismi yoki to‘rt o‘qli platforma maydonining uchdan bir qismidan; og‘irligi bo‘yicha 5000 kg dan ortiq bo‘lmasligi kerak. Hajmi bo‘yicha alohida vagon talab qilinmagan hollarda umumiy brutto og‘irligi 5000 kg dan ortiq bo‘lgan yuk mayda jo‘natma sifatida tashilishi mumkin. Mayda jo‘natmalar tarzidagi yuklarni umumiy foydalanishda bo‘lmagan joylardan to‘g‘ridan-to‘g‘ri terma vagonlarda bitta yetkazish manzilidagi temir yo‘l stansiyasiga jo‘natishda yuqorida ko‘rsatilgan hajmdan ortiq bo‘lmagan alohida jo‘natmalar og‘irligi chegaralanmaydi. Bitta yukxati bo‘yicha tashishga taqdim etilayotgan yukning og‘irligi 80 kg dan kam bo‘lmasligi kerak. 241. Mayda jo‘natmalardagi yuklarni tashishga qabul qilish mayda jo‘natmalar bilan ishlash uchun jihozlangan omborlarga ega bo‘lgan temir yo‘l stansiyalarida, har bir yo‘nalish bo‘yicha mayda jo‘natmalar yuk oqimlarining miqdorini hisobga olgan holda temir yo‘l transporti (tashuvchi) mintaqaviy bo‘linmasi rahbari tomonidan tasdiqlanadigan kalendar jadval bo‘yicha amalga oshiriladi. Boshqa yuklar bilan birgalikda tashishga qabul qilinmagan yuklar (xavfli, badbo‘y suyuqliklar, hayvonlardan olingan xom-ashyo) hamda og‘ir vaznli yuklar uchun qabul qilish va ortishda har bir yo‘nalish bo‘yicha maxsus kunlar o‘rnatilishi mumkin. 242. Mayda jo‘natmalarni umumiy foydalanishda bo‘lmagan joylarda qabul qilish va ortish yuk jo‘natuvchilarning temir yo‘l stansiyasi boshlig‘i bilan kelishilgan dekada buyurtmalari va tashishlarning batafsil prognozi asosida amalga oshiriladi. Vagonlar mayda jo‘natmalar bilan va vagonlarga yuk ortishning o‘rnatilgan texnik me’yorlariga muvofiq yuklanishi kerak. Mayda jo‘natmalarni guruhlarga ajratishda ulardan eng ko‘p miqdordagi to‘g‘ridan-to‘g‘ri terma vagonlar shakllanishi ta’minlanishi kerak. 243. Mayda jo‘natma tashishga taqdim etilishidan avval yukni jo‘natishga ruxsat olish uchun to‘ldirilgan yukxati yuk jo‘natuvchi tomonidan temir yo‘l stansiyasi boshlig‘iga taqdim etilishi kerak. Mayda jo‘natmalar ortilishini oldindan prognoz qilish va bitta yetkazish manzilidagi temir yo‘l stansiyasiga eng ko‘p miqdordagi terma vagonlar shakllanishini ta’minlash uchun temir yo‘l stansiyasi boshlig‘i bilan kelishilgan kunlarda barcha yuk jo‘natuvchilar tomonidan yukxatlarini oldindan taqdim etish tartibi o‘rnatiladi. Temir yo‘l stansiyasi boshlig‘i kalendar jadval yoki qabul qilish va ortish prognozi asosida yukni olib kirish va ortish kunlarini yukxatida ko‘rsatadi. Yirik temir yo‘l stansiyalarida yukni temir yo‘l stansiyasiga olib kirish soatlari ko‘rsatilishi mumkin. Mayda jo‘natmalar bilan yuklarni temir yo‘l stansiyasi omborlariga oldindan olib kirish temir yo‘l stansiyasi boshlig‘i bilan kelishuv asosida amalga oshiriladi. Bunda, berilgan yo‘nalishning yuklarini ortish uchun kalendar jadvalida ko‘zda tutilgan eng yaqin kunga yuk ortish belgilanadi va bu haqda yukxatining tegishli grafasida ko‘rsatiladi. 244. Umumiy foydalanishda bo‘lmagan joylardan mayda jo‘natmalar ortilishini amalga oshiruvchi yuk jo‘natuvchilar uchun temir yo‘l transporti (tashuvchi) to‘g‘ridan-to‘g‘ri va qayta yuk ortiladigan vagonlarni shakllantirish uchun yuk tushurish yoki saralash temir yo‘l stansiyalarini belgilaydi. Umumiy foydalanishda bo‘lmagan joylardan ortiladigan mayda jo‘natmalar ortish uchun oldindan tayyorlangan holda tashishga taqdim etilishi kerak. Yuk jo‘natuvchi tomonidan mazkur Qoidalarning  5-bobida  nazarda tutilgan tartibda har bir yuk joyi jo‘natuvchi va temir yo‘l markirovkasi bilan belgilanishi kerak. 245. Yuk jo‘natuvchilar tomonidan vagonli jo‘natmalarni mayda jo‘natmalarga taqsimlashga yo‘l qo‘yilmaydi. 246. Yopiq terma vagonlarga bitta yuk joyidagi og‘irligi 500 kg oshmagan yuklar mayda jo‘natmalar bilan ortilishi mumkin. 247. Og‘ir vaznli (bitta yuk joyi og‘irligi 500 kg dan ortiq va 5000 kg gacha), o‘lchami bo‘yicha yopiq vagonga yuklab bo‘lmaydigan uzun o‘lchamli va yirik yuklarning mayda jo‘natmalari ochiq harakatdagi temir yo‘l tarkibida tashiladi. Ushbu yuklarning qadog‘i texnik jihatdan tartibga solish sohasidagi normativ hujjatlar (texnik reglamentlar, standartlashtirishga doir normativ hujjatlar) talablariga mos kelishi va ortish-tushirish ishlarida mexanizatsiya vositalari qo‘llanilishini ta’minlashi kerak. Texnik jihatdan tartibga solish sohasidagi normativ hujjatlar (texnik reglamentlar, standartlashtirishga doir normativ hujjatlar) talablariga mos kelmaydigan qadoqdagi yuklarni mayda jo‘natmalar bilan tashishga qabul qilishda, temir yo‘l stansiyasi boshlig‘i ortish, tashish, saralash va tushirishda yukning butligi to‘liq saqlanishi ta’minlanishi uchun alohida detal va uzellar qadoqlanishini talab etadi. Og‘ir vaznli va yirik yuklar mayda jo‘natmalar bilan birgalikda bitta yukxati bo‘yicha taqdim etilganda, yuk jo‘natuvchilar mayda jo‘natmalarni og‘ir vaznli yuklar bilan birga qadoqlashi yoki ularni tashishga alohida yukxati bilan taqdim etishi shart. Og‘ir vaznli yuklar mayda jo‘natmalar bilan yarim ochiq vagonlarda tashishga qabul qilinganda, ular yuk ko‘tarish mexanizmlariga ega bo‘lgan temir yo‘l stansiyalari manziliga yuborilishi lozim. 248. Ochiq harakatdagi temir yo‘l tarkibida tashib bo‘lmaydigan, bitta yuk joyining og‘irligi 500 kg dan ortiq va 1500 kg gacha bo‘lgan og‘ir vaznli yuklar, shuningdek 3 m dan 5 m gacha uzunlikdagi yirik va uzun o‘lchamli yuklar yopiq vagonlarda har bir alohida holatlarda temir yo‘l stansiyasi boshlig‘i ruxsati bilan tashilishi mumkin. 249. Mayda jo‘natmalarni tashishda vagonga ortiladigan yuk yo‘nalish davomida joylashgan temir yo‘l stansiyalarida alohida jo‘natmalarni tushirish chog‘ida qolgan yukning joyidan qo‘zg‘atilmasligi ta’minlangan holda joylashtirilishi kerak. Ochiq harakatdagi temir yo‘l tarkibida tashiladigan yuk SMGSning texnik shartlariga muvofiq mahkamlanishi kerak. 250. Mayda jo‘natmalarda xavfli, kuchli ta’sir etuvchi zaharli va portlovchi moddalar tashilishiga yo‘l qo‘yilmaydi. 18-bob. Universal konteynerlarda yuklarni tashish. 251. Universal konteynerlar taraga joylashtirilgan donali yuklar, uy-ro‘zg‘or buyumlari hamda taraga joylashtirilmagan va qadoqlanmagan yaroqli yuklarni dastlabki qadoqda yoki yengillashtirilgan tarada tashish uchun mo‘ljallangan konteyner turi hisoblanadi. Universal konteynerlar temir yo‘l transportiga (infratuzilma egasiga, tashuvchiga), yuk jo‘natuvchilarga (yukni oluvchilarga) yoki transport kompaniyalariga (xususiy konteynerlar) tegishli bo‘lishi mumkin. Universal konteynerlarda tez buziluvchan va xavfli yuklarni tashilishi mumkin hamda ularni tashish mazkur Qoidalarning  19 ,  22-bobi  va Temir yo‘llarda xavfli yuklarni tashish qoidalarida belgilangan tartibda amalga oshiriladi. Xususiy bo‘sh konteynerlarni tashish o‘rnatilgan tariflar asosida barcha to‘lovlar undirilgan va tashish hujjatlarining to‘liq to‘plami rasmiylashtirilgan holda amalga oshiriladi. 252. Suyuq yuklar universal konteynerlarda sinmaydigan tarada (bochkalar, bidonlar, kanistrlar va plastik idishlar) tashilishi mumkin. Sig‘imi bir litrdan ortiq bo‘lmagan shisha tarada tashiladigan suyuq yuklar karton qutilar va boshqa qadoqlarga joylashtirilishi kerak. 253. Yuklarni universal konteynerlarga ortish va ulardan tushirish yuk jo‘natuvchilar va yukni oluvchilar tomonidan amalga oshiriladi. Temir yo‘l stansiyalarining umumiy foydalanishdagi joylarida universal konteynerlarni vagonlar va yuk avtotransport vositalariga yuklash hamda vagonlar va yuk avtotransport vositalaridan tushirish temir yo‘l transporti (tashuvchi), shuningdek boshqa yuridik shaxslar tomonidan amalga oshiriladi. Umumiy foydalanishda bo‘lmagan joylarda bu operatsiyalar yuk jo‘natuvchilar va yukni oluvchilar tomonidan amalga oshiriladi. 254. Universal konteynerlardagi yuklar Tarif qo‘llanmasiga muvofiq konteyner operatsiyalarini bajarish uchun ochiq bo‘lgan temir yo‘l stansiyalari o‘rtasida tashiladi. 255. Har bir yuklangan universal konteyner uchun yuk jo‘natuvchi alohida yukxatini tuzishi kerak. 256. Temir yo‘l transporti (tashuvchi) ortish uchun soz holatda bo‘lgan, yuk qoldiqlari va chiqindilaridan tozalangan, taqdim etilgan yukni tashish uchun yaroqli universal konteynerlarni qo‘yib berishi shart. Taqdim etilgan yukni tashish uchun universal konteynerlarning tijorat jihatidan yaroqliligi yuk jo‘natuvchi tomonidan belgilanadi. Yuk jo‘natuvchi nosoz universal konteynerga yukni ortishdan bosh tortishi mumkin. 257. Yuklangan universal konteynerlar temir yo‘l transporti (tashuvchi) tomonidan tashqi ko‘rik amalga oshirilgan holda yuk jo‘natuvchilarning aniqlagan og‘irligi va yuk jo‘natuvchilarning plombalari bilan qabul qilinadi. 258. Universal konteynerlarga yukni ortishda yuk jo‘natuvchi yukning spetsifikatsiyasi yoki hisobvaraq-fakturasini har bir konteyner ichiga joylashtirishi va unda yuk ortilgan joylar soni, har bir joydagi predmetlar ro‘yxati, narxi hamda har bir predmetning vaznini ko‘rsatishi shart. Spetsifikatsiya va hisobvaraq-faktura yuk jo‘natuvchining imzosi bilan tasdiqlanadi. 259. Uy-ro‘zg‘or buyumlari universal konteynerda tashish uchun taqdim etilganda, yuk jo‘natuvchi universal konteynerga joylashtirilgan barcha buyumlarning ro‘yxatini har bir predmet uchun e’lon qilingan narxni va yukning umumiy e’lon qilingan qiymatini ko‘rsatgan holda yukxatiga ilova qilishi shart. Uy-ro‘zg‘or buyumlarining ro‘yxati temir yo‘l transporti (tashuvchi) tomonidan o‘rnatilgan shaklda har bir universal konteyner uchun uch nusxada tuziladi va temir yo‘l transportining (tashuvchining) vakolatli xodimi imzolari, shuningdek jo‘natish temir yo‘l stansiyasining kalendar shtempeli bilan tasdiqlanadi. Uy-ro‘zg‘or buyumlarining ro‘yxati universal konteynerga joylashtirilgan buyumlar bilan solishtirilganidan so‘ng ushbu ro‘yxatning bir nusxasi universal konteynerga joylashtiriladi, ikkinchisi yuk jo‘natuvchiga beriladi, uchinchisi esa jo‘natuvchi temir yo‘l stansiyasi yig‘majildlarida qoladi. Universal konteyner yuk jo‘natuvchi ishtirokida temir yo‘l transporti (tashuvchi) tomonidan plombalanadi. 260. Yuklarni universal konteynerga joylashtirishda universal konteyner poliga tushuvchi og‘irlik va uning devorlariga tushuvchi bosim teng taqsimlangan bo‘lishi kerak. Universal konteyner eshiklari oson yopilishi va ochilishi kerak hamda yukni joylashtirishda yuk va universal konteyner devori orasida 3 dan 5 cm gacha bo‘sh joy qoldirilishi kerak. Yukni universal konteyner eshigiga taqab joylashtirish taqiqlanadi. Yuklarni yoki ularni mahkamlash moslamalarini mixlar va skobalar bilan universal konteynerning devorlari, poli va tomiga qoqish taqiqlanadi. Universal konteyner ichiga joylashtirilgan predmetlarning buzilishi va sinishi hamda universal konteynerning o‘zi shikastlanishi va buzilishi uchun barcha javobgarlik yuk jo‘natuvchi zimmasiga yuklatiladi, agar bu holat universal konteynerlarga joylashtirilgan predmetlarning siljishi natijasida sodir bo‘lgan bo‘lsa. Universal konteyner temir yo‘l transporti (tashuvchi) hududi, shuningdek boshqa yuridik shaxslar hududidan olib chiqilgan vaqtdan qaytarilguniga qadar, universal konteyner tashqi va ichki tomonining but saqlanganligi uchun javobgarlik yuk jo‘natuvchilar va yukni oluvchilar zimmasiga yuklatiladi. 261. Universal konteyner yuk jo‘natuvchi tomonidan yukni ko‘tarish qobiliyati doirasida sig‘imi to‘lguncha va universal konteyner ichidagi yuklar siljishi ehtimolini istisno etadigan zichlikda yuklanishi kerak. 262. Yuk jo‘natuvchiga (yukni oluvchiga) hujjatlarni rasmiylashtirish, universal konteynerni o‘z vositalari bilan olib kirish (olib chiqish), yukni ortish (tushirish) va universal konteynerni temir yo‘l transportiga (infratuzilma egasiga, tashuvchiga) qaytarish uchun yukni oluvchining (yuk jo‘natuvchining) yuk kelganligi yoki yuklash uchun bo‘sh konteyner berilganligi to‘g‘risidagi xabarnoma yuborilgan paytdan boshlab 12 soat vaqt beriladi. O‘rnatilgan vaqt me’yorlari yukni oluvchilarga (yuk jo‘natuvchilarga) e’lon qilinishi kerak. Universal konteynerlarni markazlashgan holda olib kirish va yukni avtotransport vositalarida olib chiqishda transport-ekspeditorlik xizmatlarini amalga oshiruvchi tashkilotlar uchun ko‘rsatilgan operatsiyalarning vaqt me’yorlari avtotransport tashkiloti va temir yo‘l (infratuzilma egasi, tashuvchisi) o‘rtasida tuzilgan shartnomalar asosida o‘rnatilib, har bir konteyner uchun 12 soatdan oshmasligi kerak. Bunda, universal konteynerlarni olib kirish va olib chiqish hujjatlari temir yo‘l transporti (infratuzilma egasi, tashuvchisi) tomonidan taqdim etilgan vaqt xabarnoma berish vaqti deb hisoblanadi. Temir yo‘l transportiga (infratuzilma egasi, tashuvchiga) tegishli bo‘lmagan universal konteynerga yuklangan yukni temir yo‘l transporti (tashuvchi) yukni oluvchiga topshirgandan so‘ng ushbu universal konteyner bo‘sh holida qaytarilishi uchun javobgarlikni o‘z zimmasiga olmaydi. 263. Umumiy foydalanishda bo‘lmagan relsoldi konteynyer maydonchalarida universal konteynerlar turish vaqtining me’yori temir yo‘l shoxobcha yo‘llaridan foydalanish shartnomalarida yoki vagonlarni qo‘yib berish va olib chiqish shartnomalarida nazarda tutilib, universal konteynerlarni vagonlarda qo‘yib berish vaqtidan e’tiboran 12 soatdan oshmasligi kerak. 264. O‘rnatilgan me’yorlardan ortiq vaqt davomida universal konteyner ushlanib qolganda, yuk jo‘natuvchi va yukni oluvchi tashkilotlar hamda transport-ekspeditorlik xizmatlarini ko‘rsatuvchi avtotransport tashkilotlari yuk jo‘natuvchi (yukni oluvchi) yoki temir yo‘l transporti (tashuvchi) bilan tuzilgan shartnomalar bo‘yicha Temir yo‘l ustaviga muvofiq javobgar bo‘ladi. Umumiy foydalanishda bo‘lmagan konteynyer maydonchalariga universal konteynerlarni qo‘yib berishda yuk jo‘natuvchilar va yukni oluvchilar universal konteynerlar qo‘yib berilgan vagonlarning turib qolishi uchun ham Temir yo‘l ustaviga muvofiq javobgar bo‘ladi. Yuklarni (shu jumladan uy-ro‘zg‘or buyumlari va jismoniy shaxslarga tegishli bo‘lgan yuklar) saqlash uchun to‘lovlar shartnoma bo‘yicha undiriladi. 265. Yuk ortish-tushirish operatsiyalarini amalga oshirish uchun olib kirilgan universal konteynerlarning umumiy foydalanishda bo‘lmagan konteynyer maydonchalarida, yuk jo‘natuvchi yoki yukni oluvchilarning omborlarida, shuningdek transport-ekspeditorlik xizmatlarini bajaruvchi avtotransport tashkilotlarida turish vaqti vagonlarni qo‘yib berish va olib chiqish qaydnomalari yoki mazkur Qoidalarning  29 ,  30  va  31-ilovalarida  belgilangan shakldagi naryadlar bo‘yicha hisobga olinadi. 266. Yuk jo‘natuvchining shikastlanmagan plombalari bilan soz holatdagi universal konteynerda yetkazilgan yuklar og‘irligi, yuk joylarining holati va soni tekshirilmasdan temir yo‘l transporti (tashuvchi) tomonidan yukni oluvchiga topshiriladi. Etkazish manzilidagi temir yo‘l stansiyasiga yuk nosoz konteynerda, shuningdek plombalarsiz, nosoz plombalar yoki yo‘nalish davomidagi temir yo‘l stansiyasi plombasi bilan kelgan taqdirda, temir yo‘l transporti (tashuvchi) konteynerni ochishi, yukning og‘irligi, holati, yuk joylari sonini tekshirishi hamda tijorat dalolatnomasi yoki umumiy shakldagi dalolatnomani tuzishi shart. Yuk tekshirilgandan so‘ng temir yo‘l (infratuzilma egasi, tashuvchisi) universal konteynerni o‘z plombasi bilan plombalaydi. 267. Yuk tushirilganidan so‘ng universal konteynerlarni tozalash yukni oluvchi tomonidan amalga oshiriladi. 268. Ochiq harakatdagi temir yo‘l tarkibida universal konteynerlarni tashish SMGSning texnik shartlarida keltirilgan sxemalarga muvofiq hamda harakatlanish marshruti bo‘yicha saralangan holda amalga oshiriladi. Marshrutda uch tonnali universal konteynerlarning har bir jufti bitta besh tonnali universal konteynerga almashtirilishi mumkin. Bunda, yuk ortilgan universal konteynerli marshrutda bo‘sh konteynerlarni yuklashga ruxsat etiladi. 269. Temir yo‘l transportining (tashuvchining) bo‘sh konteynerlarni tashish, ular ichki qatnovda harakatlanganda, tarif to‘lovisiz to‘liq tashish hujjatlari asosida amalga oshiriladi. 270. Yo‘l davomida universal konteynerlarning siljishini oldini olish uchun ular chiqindi, ifloslik, muz va qordan tozalangan platformalarga, qishda esa 1 — 2 mm qalinlikdagi toza quruq qum sepilgan polga yuklanishi kerak. Bunda, platformalarga ortishdan avval universal konteynerlarning tayanch yuzalari (tubi) ifloslik, muz va qordan yaxshilab tozalanadi. Umumiy foydalanishda bo‘lmagan relsoldi maydonchalarida platforma va universal konteynerlarni tozalash yuk jo‘natuvchilar tomonidan amalga oshiriladi. 271. Temir yo‘l transporti (tashuvchi) bilan kelishuv bo‘yicha omborlarda yuk ortish-tushirish mexanizmlari, universal konteynerlar uchun qattiq qoplamali maydonlar, avtotransport vositalari uchun kirish yo‘llari va zarur xizmat xonalari mavjudligi sharti bilan universal konteynerlarni almashtirish parkiga ega bo‘lgan konteyner punktlari yuk jo‘natuvchilarning (yukni oluvchilarning) omborlarida (shu jumladan relsoldi omborlarida) muayyan muddatga ochilishi mumkin. 272. Universal konteynerlarni tashish uchun ochiq bo‘lmagan temir yo‘l stansiyalarida yuklarni ortish yoki tushirish universal konteynerlar temir yo‘l platformalaridan tushirilmagan holda amalga oshiriladi. Ushbu temir yo‘l stansiyalarida universal konteynerli platformalarni joylashtirishda avtotransport vositalari uchun kirish yo‘llariga ega bo‘lgan ortish-tushirish temir yo‘l yo‘llaridan foydalanish mumkin. Eshiklari tashqariga qaratilgan universal konteynerli platformalar faqat bitta temir yo‘l stansiyasiga va bitta yoki bir nechta yukni oluvchilar manziliga yuborilishi uchun shakllantirilishi mumkin. 273. Eshiklari tashqariga qaratilgan universal konteynerlarga yuklarni ortish va tushirish ishlari yuk jo‘natuvchilar va yukni oluvchilar tomonidan amalga oshiriladi. Har bir yukni oluvchiga uning nomiga kelgan barcha universal konteynerlardan yukni tushirish va ortish uchun yukni oluvchiga yuk kelganligi to‘g‘risida xabarnoma yuborilgan vaqtdan boshlab 4 soat vaqt beriladi. Universal konteynerlarga yuk ortish vaqti uchun ham 4 soat vaqt beriladi. 274. Temir yo‘l stansiyasining konteynerlar maydonidan yuk ortilgan universal konteynerlarni olib chiqish va ularni yuk avtotransport vositalarida yukni oluvchining omboriga yuk tushirish uchun yetkazish yoki yuk jo‘natuvchining omboridan yuk ortilgan konteynerlarni temir yo‘l stansiyasining konteynerlar maydoniga avtotransport tashkilotlari ishtirokida belgilangan manzilga jo‘natish uchun yetkazish temir yo‘l transportining (tashuvchining) vakolatli xodimi tomonidan yozib beriladigan mazkur Qoidalarning  29  va  30-ilovalaridagi  naryadlar bo‘yicha amalga oshiriladi. Ushbu naryadlar bo‘yicha universal konteynerlarni olib chiqish va olib kirish temir yo‘l transporti (tashuvchi) transport-ekspeditorlik xizmatlarini ko‘rsatish uchun shartnoma tuzgan avtotransport tashkilotlari tomonidan amalga oshiriladi. 275. Yukni oluvchiga yuk ortilgan konteynerni yetkazib berish haqidagi mazkur Qoidalarning  29-ilovasiga  muvofiq shakldagi naryad to‘rt nusxada tuziladi, birinchi, ikkinchi va uchinchi nusxalar — naryadlar, to‘rtinchi nusxa — naryad koreshogi. Naryad raqami ostida yuk tushirishlarning hisobi yuritiluvchi temir yo‘l transporti (tashuvchi) rahbari tomonidan belgilangan shakldagi alohida kitob bo‘yicha tartib raqam ko‘rsatiladi. Naryadning barcha nusxalari ekspeditorga yoki yuk avtotransport vositasi haydovchisiga (haydovchi-ekspeditor) beriladi, koreshok esa temir yo‘l transportida (tashuvchida) qoladi. Ekspeditor yuk avtotransport vositasi haydovchisi (haydovchi-ekspeditor) yuklangan konteynerni yukni oluvchiga yetkazib berish uchun yukxati bilan qabul qilib olganligi to‘g‘risida koreshokka imzo qo‘yadi. Temir yo‘l transportining (tashuvchining) vakolatli xodimi naryad va yukxati taqdim etilganda, ekspeditorga, avtotransport vositasi haydovchisiga (haydovchi-ekspeditor) universal konteynerni topshiradi. Nomiga universal konteyner kelgan yukni oluvchi uchta naryadning orqa tomonidagi tegishli grafalarga o‘zining familiyasi, ismi, otasining ismi, lavozimi, yuk avtotransport vositasining kelgan vaqti (soat, daqiqalar) va universal konteynerdan yuk tushirilgandan so‘ng jo‘nab ketgan vaqti, sanani (yil, kun, oy) va tashkilotning shtempeli bilan tasdiqlanuvchi imzosini qo‘yadi. Ekspeditor, yuk avtotransport vositasining haydovchisi (haydovchi-ekspeditor) rasmiylashtirilgan naryadning ikkinchi nusxasini tovar idorasiga (kassaga) qaytaradi, naryadning birinchi nusxasi va naryad dublikatini avtotransport tashkilotiga topshiradi. Bunda, naryadlar tegishli yo‘l varaqlariga muvofiqlashtiriladi va transport ishlari hisobini yuritish va haydovchining oylik maoshini hisoblash uchun asos bo‘ladi, naryadlarning dublikatlari esa avtotransport tashkilotining hisoblari bilan birga temir yo‘l transportiga (tashuvchiga) taqdim etiladi. 276. Yuklangan universal konteynerni yuk jo‘natuvchidan temir yo‘l transportining (tashuvchining) universal konteyner tashuvlari bilan shug‘ullanuvchi korxonasi konteynyer maydonchasiga yetkazib berish haqidagi mazkur Qoidalarning  30-ilovasiga  muvofiq shakldagi naryad to‘rt nusxada tuziladi, birinchi nusxasi — naryad, ikkinchisi — naryad dublikati, uchinchisi — naryad dublikati nusxasi va to‘rtinchisi — naryad koreshogi. Naryad raqami ostiga, yuklarni jo‘natish uchun qabul qilishning belgilangan shakldagi alohida kitobi bo‘yicha tartib raqam ko‘rsatiladi. Naryad, naryad dublikati va dublikat nusxasi ekspeditorga, yuk avtotransport vositasi haydovchisiga (haydovchi-ekspeditorga) topshiriladi, koreshok esa tovar idorasida (kassada) qoladi. Ekspeditor, yuk avtotransport vositasi haydovchisi (haydovchi-ekspeditor) naryadning birinchi uchta nusxasini va yuk ortilgan universal konteynerni belgilangan manzil bo‘yicha tashish uchun viza qo‘yilgan yukxatini olganligi to‘g‘risida koreshokka imzo qo‘yadi. 277. Yuk egalari bilan tuzilgan shartnomalar asosida transport-ekspeditorlik xizmatlarini ko‘rsatishni amalga oshiruvchi avtotransport tashkiloti yoki yuk egalari kuchi va vositalari bilan temir yo‘l stansiyalariga universal konteynerlarni olib kirish va olib chiqish mazkur Qoidalarning  31-ilovasiga  muvofiq shakldagi naryadlar asosida amalga oshiriladi. Yuk ortish yoki tushirish uchun universal konteynerlarni olib kirishga naryad uch nusxada yoziladi. Naryad raqami ostida yuklarni qabul qilish va topshirish hisobi yuritiluvchi belgilangan shakldagi alohida kitob bo‘yicha tartib raqam ko‘rsatiladi. Naryadning ikkita nusxasi konteyner bilan birga yuk egasiga yoki avtotransport tashkiloti ekspeditoriga topshiriladi, naryadning bir nusxasi esa temir yo‘l transportida (tashuvchida) qoladi. Yuk ortishda yoki bo‘sh konteynerni topshirishda, bo‘sh yoki yuk ortilgan konteynerni qaytarishda temir yo‘l transportining (tashuvchisining) vakolatli xodimi naryadning tegishli grafalarida konteynerni topshirish hamda qaytarish sanasi va vaqtini ko‘rsatadi. Ko‘rsatilgan belgilar temir yo‘l transportining (tashuvchining) vakolatli xodimi va yuk egasining (ekspeditorning) imzosi bilan tasdiqlanadi. 19-bob. Yuk jo‘natuvchilar va yukni oluvchilarning ixtisoslashtirilgan konteynerlarida yuklarni tashish  278. Ixtisoslashtirilgan konteynerlar yuk jo‘natuvchilar va yukni oluvchilarga tegishli bo‘lib, transportda tashish chog‘ida alohida shart-sharoitlarga rioya etilishini talab etuvchi muayyan turdagi yuklarni temir yo‘lda tashish uchun mo‘ljallangan bo‘ladi. 279. Ixtisoslashtirilgan konteynerlarda quyidagi tegishli belgilar va yozuvlar aks ettiriladi: 1) konteyner tegishli bo‘lgan tashkilotning shartli (qisqartirilgan) nomi; 2) konteynerning raqami; 3) kilogrammlarda tara og‘irligi, netto og‘irligi (yuk ko‘tarishi) va brutto og‘irligi; 4) konteynerning ichki hajmi (kubometrda); 5) ishlab chiqarilgan joyi, yili va oyi; 6) oxirgi kapital ta’mirlash joyi, yili va oyi. 280. Ixtisoslashtirilgan konteynerlarni harakatdagi temir yo‘l tarkibiga ortish va tushirish umumiy foydalanishda bo‘lmagan joylarda amalga oshiriladi. 281. Ixtisoslashtirilgan konteynerlarni platformalarda yoki yarim ochiq vagonlarda tashish komplektlarda SMGSning texnik shartlariga muvofiq ixtisoslashtirilgan konteynerning har bir turi uchun yuk jo‘natuvchi tomonidan ishlab chiqiladigan va tasdiqlanadigan yuklarni ortish va mahkamlashning mahalliy texnik shartlarida ko‘zda tutilgan sxemalar bo‘yicha joylashtirish yo‘li bilan amalga oshiriladi. 282. Har bir ixtisoslashtirilgan konteyner uchun yuk jo‘natuvchi bitta yukxati tuzadi. Bo‘sh konteynerni tashishda yukxatining “Yukning nomi” grafasida “ixtisoslashtirilgan bo‘sh konteyner”, “Yukning yuk jo‘natuvchi tomonidan belgilangan og‘irligi, kilogramm” grafasida esa trafaretga ko‘ra konteyner tarasining og‘irligi ko‘rsatiladi. 283. Ixtisoslashtirilgan konteynerlar plombalangan yopiq vagonlarda tashilganda, ushbu konteynerlar yuk jo‘natuvchilar tomonidan plombalanadi. 284. Yuklarni ixtisoslashtirilgan konteynerlarda tashish uchun qabul qilish yuk jo‘natuvchilarning og‘irligi va plombasi bilan tashqi tomondan ko‘rikdan o‘tkazish asosida temir yo‘l transporti (tashuvchi) tomonidan amalga oshiriladi. Ochiq harakatdagi temir yo‘l tarkibida ixtisoslashtirilgan konteynerlarni ortish (joylashtirish) va mahkamlashning to‘g‘riligi SMGSning texnik shartlariga muvofiq temir yo‘l transporti (tashuvchi) tomonidan tekshiriladi. 285. Etkazish manzilidagi temir yo‘l stansiyalariga yuk jo‘natuvchining shikastlanmagan plombalari bilan soz holatdagi ixtisoslashtirilgan konteynerlarda yoki yukning yo‘qolishi kuzatilmayotgan plombalanmagan konteynerlarda kelgan yuklar og‘irligi, holati va yuk joylarining soni tekshirilmagan holda konteynerlar va plombalarni tashqi ko‘rikdan o‘tkazish yo‘li bilan yukni oluvchiga topshiriladi. 286. Konstruksiya va parametrlari bo‘yicha temir yo‘l transportining (tashuvchining) universal konteynerlari konstruksiyasi va parametrlari bilan mos keladigan ixtisoslashtirilgan konteynerlarni universal konteynerlar bilan birgalikda (temir yo‘l transporti va tashuvchi bilan kelishgan holda) tashilishi mumkin. Bunda, ixtisoslashtirilgan konteynerlar umumiy foydalanishdagi konteynerlar maydonlarida ortilishi va tushirilishi lozim. Konteynerlarni qabul qilish va topshirish, ularni umumiy foydalanishdagi joylarda platformalarga yoki yarim ochiq vagonlarga ortish va tushirish, shuningdek ortish-tushirish operatsiyalari uchun to‘lovlarni undirish universal konteynerlar uchun belgilangan tartibda va miqdorlarda temir yo‘l transporti (tashuvchi) tomonidan amalga oshiriladi. Temir yo‘l transportining (tashuvchining) universal konteynerlari bilan birgalikda tashilayotgan harakatdagi temir yo‘l tarkibidagi ixtisoslashtirilgan konteyner alohida yukxati asosida tashishga qabul qilinadi. Yukxatini rasmiylashtirishda blanka yuqori qismida “Ixtisoslashtirilgan konteyner” yozuvi aks ettiriladi yoki shtempel qo‘yiladi. 287. Texnik yoki tijorat nosozliklariga ega bo‘lgan ixtisoslashtirilgan konteynerlarga yuklarni ortishga ruxsat berilmaydi. Ixtisoslashtirilgan konteynerlar konteynerlar egalari tomonidan ta’mirlanadi. 288. Ixtisoslashtirilgan konteynerlarda xavfli yuklarni tashishda yuk jo‘natuvchi konteyner devorlariga (tashqi tomonidan) tegishli belgilarni yopishtirishi, yukxatlarida esa yukning xavfliligi to‘g‘risida Temir yo‘llarda xavfli yuklarni tashish qoidalarida ko‘zda tutilgan tegishli shtempellarni qo‘yishi shart. 289. Ixtisoslashtirilgan bo‘sh konteynerlarni egalariga (yuk jo‘natuvchi yoki yukni oluvchilarga) qaytarish tartibi va muddatlari hamda ular o‘z vaqtida qaytarilmaganligi va shikastlanishi uchun javobgarlik ixtisoslashtirilgan konteynyer egalari va yuk jo‘natuvchilar yoki yukni oluvchilar o‘rtasida tuziladigan shartnomalar asosida o‘rnatiladi. Tashishga qabul qilingan yuk ortilgan yoki bo‘sh ixtisoslashtirilgan konteynerlar temir yo‘l transporti (tashuvchi) tomonidan mazkur Qoidalarning  26-bobida  belgilangan muddatlarda yukni oluvchiga yetkaziladi. 290. Yuk ko‘tarish qobiliyati 1,5 tonnadan ortiq bo‘lmagan ixtisoslashtirilgan konteynerlar umumiy foydalanishda bo‘lmagan joylarda vagonlarga to‘liq komplektlar bilan ortilganda, ular yopiq vagonlarda tashilishi mumkin. Yukli ixtisoslashtirilgan konteynerlar ortilgan yopiq vagonlar yuk jo‘natuvchining plombalari bilan plombalanadi hamda konteynerlar plombalanmasligi mumkin. 20-bob. Transport paketlarida yuklarni tashish 291. O‘lchamlari va xususiyatlariga ko‘ra transport paketlariga joylashtirilishi mumkin bo‘lgan yuklar yuk jo‘natuvchi tomonidan vagon va konteynerlarda tashish uchun paketlangan ko‘rinishda taqdim etilishi shart. Transport paketi tashish va saqlash jarayonida tara yoki tarasiz, poddonlarda yoki ularsiz, universal yoki maxsus, bir martalik yoki ko‘p martalik paketlash vositalari yordamida o‘zaro mahkamlangan alohida joylarda shakllantiriluvchi: 1) vilkali yuklagichlar, kranlar va yuk ko‘tarish-transport mashinalari yordamida yuk ortishning (tushirish) mexanizatsiyalashgan imkoniyati; 2) transport paketlarining butligi; 3) yuklarning butligi; 4) transportda, omborda va yuk ortish-tushirish ishlarini bajaruvchi ishchilarning xavfsizligi; 5) yopiq vagon va konteynerlarning yuk ko‘tarish (sig‘imi) imkoniyatidan to‘liq foydalanish, ochiq harakatdagi temir yo‘l tarkibida tashishda esa yuklash gabaritidan to‘liq foydalanish; 6) poyezdlar harakati xavfsizligini ta’minlovchi yiriklashtirilgan yuk joyi hisoblanadi. 292. Yuklarni transport paketlariga mahkamlash vositalari yuk jo‘natuvchining nazorat belgilariga ega bo‘lishi hamda mahkamlash vositalari va nazorat belgilarini buzmagan holda ayrim yuk joylarini paketdan chiqarib olish imkoniyatini istisno etishi kerak. Nazorat belgilari bu yuk jo‘natuvchi nomi ko‘rsatilgan plomba, qulfga mahkamlangan nazorat lentasi, siqiluvchan plyonka hisoblanadi. Mazkur bandning  birinchi xatboshisida  belgilangan talablarga muvofiq bo‘lmagan holda shakllantirilgan transport paketlarida yuklarni tashishga taqdim etish taqiqlanadi. 293. Yuklarni paketlash ularni tashishga taqdim qilishdan oldin yuk jo‘natuvchilarning kuchi va vositalari bilan amalga oshiriladi. Paketlangan yuklar yo‘l davomida yuk jo‘natuvchilarning omboridan temir yo‘l stansiyasigacha va temir yo‘l stansiyasidan yukni oluvchining omborigacha paket qayta shakllantirilmagan holda transportda tashiladi. 294. Yuk jo‘natuvchi transport paketlarini yukning butligini ta’minlaydigan xolda shakllantirishi shart. Har bir transport paketiga bitta yukni oluvchining manziliga yetkaziladigan faqat turdosh yuklar bir xil qadoqda yoki qadoqsiz holda joylashtirilishi mumkin. Paketdagi yuk joylari soni transport paketida ko‘rsatiladi. 295. Xavfli va o‘ziga xos hidli yuklarni paketlash uchun ko‘p martalik paketlash vositalaridan foydalanish taqiqlanadi. Mazkur yuklar uchun ishlatilgan paketlash vositalari tashishdan keyin tozalanib, sanitariya jihatidan ishlov berilgandan yoki zararsizlantirilgandan so‘ng qabul qilinadi. Standart ko‘p martalik poddonlarda yuk yoki poddonga shikast yetkazishi mumkin bo‘lgan mixlar, skobalar yoki boshqa vositalar bilan yuklarni mahkamlashga yo‘l qo‘yilmaydi. 296. Yuk jo‘natuvchilar va yukni oluvchilar omborlarida ortiladigan va tushiriladigan, yopiq va izotermik vagonlarda yo‘l davomida qayta yuklanmasdan tashiladigan transport paketlari vagonda guruhli mahkamlash vositalari yordamida mahkamlanishi mumkin. 297. Yopiq vagonlarda tashishda 800x1200 mm o‘lchamli ko‘p martalik poddondagi yuklardan shakllantirilgan transport paketi parametrlari 840x1240 mm dan oshmasligi kerak. Yuk jo‘natuvchi belgilangan talablarga javob bermaydigan paketlash vositalari qo‘llanilishi natijasida yuzaga kelgan oqibatlar uchun javobgar bo‘ladi. 298. Yopiq va izotermik vagonlar hamda konteynerlarda tashishga taqdim etilayotgan transport paketining og‘irligi (yukning paketlash vositalari bilan birgalikdagi og‘irligi) bir tonnadan ortiq bo‘lmasligi kerak. Ochiq harakatdagi temir yo‘l tarkibida tashishga taqdim etilayotgan transport paketining og‘irligi: 1) temir yo‘l stansiyalarining umumiy foydalanishdagi joylarida tushirishda — temir yo‘l stansiyalarida mavjud bo‘lgan ortish-tushirish mexanizmlarining yuk ko‘tarish imkoniyatidan; 2) umumiy foydalanishda bo‘lmagan joylarda tushirishda — yukni oluvchi bilan kelishilgan og‘irlikdan ortiq bo‘lmasligi lozim. Transport paketining og‘irligi u tashishga taqdim etilishidan avval har bir paketda brutto va netto og‘irligi ko‘rsatilgan holda belgilanadi. Umumiy foydalanishdagi joylarda ortish-tushirish mexanizmlarini qo‘llagan holda yuklarni ortish-tushirish uchun yuk ko‘tarish qobiliyati ko‘rsatilgan temir yo‘l stansiyalarining ro‘yxati Tarif qo‘llanmasida belgilanadi. 299. Transport paketlarida mazkur Qoidalarning  5-bobi  talablariga rioya etgan holda markirovka aks ettirilishi lozim. Paketdagi yuk joylarining sonini yuk jo‘natuvchi aniqlaydi va ko‘rsatadi. 300. Transport paketlarini vagonga va konteynerga joylashtirish va mahkamlash SMGSning texnik shartlariga va mazkur Qoidalarga muvofiq amalga oshiriladi. Bunda, transport paketlari yopiq va izotermik vagonlarning eshiklari o‘rtasida har qaysi eshikdan mexanizatsiyalashtirilgan usulda tushirish ta’minlanadigan holda joylashtirilishi kerak. Mahalliy texnik shartlarga ko‘ra alohida transport paketlari uchun ochiq harakatdagi temir yo‘l tarkibida joylashtirish va mahkamlash usullari ko‘zda tutilmagan bo‘lsa, yuk jo‘natuvchi ko‘rsatilgan usulni ishlab chiqishi va tasdiqlash uchun temir yo‘l transportiga (tashuvchiga) taqdim etishi shart. 301. Yuk jo‘natuvchi tashish hujjatlarini to‘ldirishda yukxati, yo‘l qaydnomasi, yo‘l qaydnomasining koreshogi va yukni qabul qilish kvitansiyasining tegishli grafalarida quyidagilarni ko‘rsatadi: 1) “Joylar soni” grafasida: suratda — transport paketlari soni, maxrajda — transport paketlaridagi yuk joylarining umumiy soni (joylarni hisoblash yo‘li bilan tashishga qabul qilinayotgan yuklar bo‘yicha); 2) yuk nomi ostida — “paket” (shtempel bilan), paketlash vositalarini (poddonlar, stroplar) qo‘llash yo‘li bilan shakllantirilgan transport paketlarida yuk tashish chog‘ida esa vagonga yuklangan paketlash vositalarining turi va soni; 3) “Yuk og‘irligi” grafasida — yukning brutto og‘irligi (paketlash vositalari bilan birga); 4) poddonlarni qo‘llash bilan shakllantirilgan transport paketlarida yuklarni mayda jo‘natmalar bilan tashishda yukxatining “Yuk og‘irligi” grafasida suratda — transport paketining brutto og‘irligi, maxrajda — transport paketining netto og‘irligi (transport paketining og‘irligi poddon og‘irligi hisobga olinmasdan); 5) yukxatining 4-grafasida vagonga yuklangan paketlash vositalarining turi va soni. 302. Transport paketlariga shakllantirilgan yuklarni qabul qilish va topshirish hamda transport paketlaridagi yuk vaznini aniqlash mazkur Qoidalarning  5  va  8-boblariga  muvofiq amalga oshiriladi. Bunda, temir yo‘l transporti (tashuvchi) umumiy foydalanishdagi joylarda transport paketlaridagi yuklarni faqat tashqi ko‘rikdan o‘tkazib, transport paketidagi yuk miqdorini tekshirmasdan qabul qiladi. Transport paketlaridagi yuklarni topshirish shu tartibda amalga oshiriladi. 303. Etkazish manzilidagi temir yo‘l stansiyasida temir yo‘l transporti (tashuvchi) vositalari bilan tushirilgan shikastlangan transport paketlari aniqlanganda, temir yo‘l stansiyasi transport paketining ichidagi narsalarini, shikastlangan joylarda esa hisobvaraq-fakturalar bo‘yicha yukning soni, og‘irligi va holatini tekshirishi shart. Tekshiruv natijalari dalolatnoma bilan rasmiylashtiriladi. 304. Yuklarni paketlash uchun qo‘llanilayotgan poddonlar, stroplar va paketlash vositalari texnik jihatdan tartibga solish sohasidagi normativ hujjatlar (texnik reglamentlar, standartlashtirishga doir normativ hujjatlar) talablariga mos bo‘lishi kerak. 305. Etkazish manzilidagi temir yo‘l stansiyasida poddonlar yukni oluvchiga yuk bilan birga topshiriladi. Yuklangan holatdagi nosoz poddonlar, agar poddonlar nosozligi yukning butligiga, yuk va transport operatsiyalari xavfsizligiga ta’sir qilmagan bo‘lsa, yukni oluvchi tomonidan to‘sqinliklarsiz qabul qilinadi. 306. Paketlash vositalari vagonli va mayda jo‘natmalar bilan taqdim etilishiga ko‘ra tashish hujjatlari bo‘yicha tarif to‘lovi amalga oshirilgan holda tashish uchun qabul qilinadi. 307. Paketlash vositalarining texnik nazorati, ta’miri, mustahkamligini sinash ishlari ularning egalari tomonidan bajariladi. 21-bob. Muzlovchi yuklarni tashish 308. Muzlovchi yuklarga to‘kilgan va uyulgan holda tashiladigan, yilning sovuq mavsumida (havo harorati 0 ºC darajadan past bo‘lganda) yuk zarralari muzlab o‘zaro jipslashib qolishi hamda vagon poli va devorlariga muzlab yopishib qolishi oqibatida odatdagi sochiluvchan xususiyatlarini yo‘qotadigan va mazkur Qoidalarning  32-ilovasida  ko‘rsatilgan yuklar kiradi. 309. Yilning sovuq mavsumi kelguniga qadar yuk jo‘natuvchilar va yukni oluvchilar muzlovchi yuklarni tashish bo‘yicha tegishli tayyorgarliklarni ko‘rishi kerak. Tayyorgarlik ko‘rish chog‘ida muzlovchi yuklarni ortish punktlarida profilaktika vositalarining zarur zaxiralari yaratilishi, to‘kilgan va uyulgan holda tashiladigan yuklarni va vagon kuzovlarini ortish vaqtida profilaktika amalga oshirilishi uchun qurilmalar, shuningdek yuk tushirish joylarida muzlab qolgan yuklarning sochiluvchanligini tiklash uchun mexanizm va moslamalar ta’mirlanishi ko‘zda tutilishi kerak. 310. Yuk jo‘natuvchi yuklarni yilning sovuq mavsumida vagonlarga ortishda tegishli profilaktika vositalarini qo‘llagan holda yukning muzlab bir biriga yopishib qolishini hamda vagon poli va devorlariga yopishib qolishini oldini olish choralarini ko‘rishi lozim. Yuk muzlashiga qarshi profilaktikaning aniq vositalarini (aralashmalar, qo‘shimchalar, moddalar, qoplamalar) qo‘llash yuk jo‘natuvchi tomonidan yukning turi, uni tushirish texnologiyasi va keyinchalik iste’molchi tomonidan ishlatilishi yoki qayta ishlov berilishiga qarab amalga oshiriladi. Bunda, foydalanish uchun tanlangan profilaktika vositalari tabiiy atrof muhitga, harakatlanuvchi temir yo‘l tarkibiga, shuningdek tashilayotgan yukning sifati va xususiyatlariga salbiy ta’sir ko‘rsatmasligi kerak. Korroziyaga sabab bo‘luvchi xususiyatlarga ega bo‘lgan hamda harakatdagi temir yo‘l tarkibi va temir yo‘l holatiga, shuningdek tabiiy atrof muhitga salbiy ta’sir ko‘rsatadigan tuzlardan (natriy, kaliy xlorid va boshqa) foydalanishga yo‘l qo‘yilmaydi. 311. To‘kilgan yoki uyulgan holda tashiladigan yuklarni muzlab qolishdan saqlash bo‘yicha profilaktika choralari yilning 1-dekabridan 1-martiga qadar amalga oshiriladi. Ushbu muddat iqlim sharoitlaridan kelib chiqqan holda muzlovchi yukni oluvchilarning iltimosiga binoan temir yo‘l transporti (tashuvchi) tomonidan o‘zgartirilishi mumkin Qo‘llanilgan profilaktika vositalari yetarlicha samara bermagan holatlarda, yukni oluvchi yuk tushirish punktida yukni tushirish imkoniyatini ta’minlovchi choralarni (masalan, yukning sochiluvchanligini tiklash) ko‘rishi shart. 312. Yuk jo‘natuvchi muzlab qoladigan yuklarni tashish uchun taqdim etganda, yukxatining asl nusxasidagi “Yuk jo‘natuvchining alohida ma’lumotlari va belgilari” grafasida yukning namlik foizi va muzlashning oldini olish bo‘yicha qo‘llanilgan choralarni ko‘rsatadi. Bunda, yuk jo‘natuvchi yukxatining “Yukning nomi” grafasida “Muzlash xususiyatiga ega” shtempelini qo‘yishi shart. Tuproq, loy, qum, mayda tosh va shag‘al yuklashda ularning namligi to‘g‘risida ma’lumotlarni yukxatida ko‘rsatish shart emas. 313. Muzlovchi yuklarni profilaktika vositalarini qo‘llamasdan tashish uchun yukni oluvchining roziligi yuk jo‘natuvchida mavjud bo‘lsa, temir yo‘l stansiyasi bunday yuklarni tashishga qabul qiladi. Bunda, yukxatining “Yuk jo‘natuvchining arizasi va belgilari” grafasida “Yukni oluvchi roziligi bilan — profilaktikasiz” yozuvi qayd etiladi. 314. Yuk jo‘natuvchi tomonidan yuk ortishda muzlashning oldini olish bo‘yicha ko‘rilgan profilaktik choralar yoki yukni oluvchining profilaktika vositalarini qo‘llamagan holda yukni tashish uchun roziligi haqida yukxatida ko‘rsatilmagan bo‘lsa, shuningdek yukdan vagon tormoz qismlarining muzlashiga olib keladigan miqdorda namlik ajraladigan hollarda temir yo‘l transporti muzlovchi yuklarni tashishga qabul qilishni rad etishi mumkin. 315. Yuk muzlagan holatda yetib kelgan taqdirda, temir yo‘l stansiyasining vakolatli xodimi yukni oluvchining ishtirokida umumiy shaklda dalolatnoma tuzadi. Dalolatnomada yuk muzlagan holda kelganligi fakti tasdiqlanadi, yukni oluvchi tomonidan vagonlardan yukni tushirish uchun qo‘rilgan choralar va yukni tushirish uchun sarflangan vaqt ko‘rsatiladi. Muzlagan yuk temir yo‘l transporti (tashuvchi) aybi bilan kechikib yetkazilganda yukni oluvchiga bunday yukni tushirish uchun qo‘shimcha vaqt beriladi. Qo‘shimcha vaqt mazkur yukni mexanizatsiyalashmagan usulda tushirish uchun belgilangan muddatning bir yarim baravaridan oshmasligi kerak. 22-bob. Tez buziluvchan yuklarni tashish 1-§. Umumiy shartlar 316. Tashish vaqtida atmosfera havosining yuqori yoki past haroratlari ta’siridan himoya qilishni, yo‘l davomida kuzatib borish yoki maxsus xizmat ko‘rsatishni talab etadigan yuklar tez buziluvchan yuklar sarasiga kiradi. Tez buziluvchan yuklar ularga termik va texnologik jihatdan ishlov berilishidan hamda yil davridan kelib chiqqan holda mazkur Qoidalarning  34-ilovasida  belgilangan muddatlarda tashiladi. 317. Tez buziluvchan yuklar izotermik vagonlarda (refrijeratorli vagonlar, termos-vagonlar, avtonom refrijeratorli vagonlar (ARV), vagon-tsisternalar, vino va vino mahsulotlarini tashish uchun tsisterna-termoslar), universal yopiq vagonlar, kuzovi isitish moslamalari bilan jihozlangan yopiq vagonlar (KRU), refrijeratorli va universal konteynerlarda tashiladi. Refrijerator seksiyalari va avtonom refrijeratorli vagonlardan (ARV) birinchi navbatda tez buziluvchan yuklarni uzoq masofalarga tashish uchun foydalaniladi. Vagonlarga ortishdan oldin termik jihatdan tayyorlangan (muzlatilgan, sovutilgan, isitilgan) tez buziluvchan yuklarni tashish uchun termos-vagonlardan foydalaniladi. Termik jihatdan tayyorlanmagan tez buziluvchan yuklarni va o‘zidan biologik issiqlik ajratadigan (yangi uzilgan meva-sabzavotlar va kartoshka), shuningdek saqlanishi 10 sutkadan kam bo‘lgan muddatni tashkil etgan yuklarni termos-vagonlarda tashish taqiqlanadi. 318. Tashishga taqdim etilayotgan tez buziluvchan yuklar mazkur Qoidalarning  5-bobida  belgilangan talablarga muvofiq bo‘lishi kerak. Yuklar yog‘och, taxta va kartondan qilingan yopiq qutilar, shuningdek lotok-qutilar, bochkalar, qoplar, to‘rlar, bidonlar, flyagalar, barabanlar, ixtisoslashgan tirab qo‘yiladigan poddonlarda tashiladi. Ko‘rsatilgan tara soz holatda, mustahkam, toza va oqib ketish izlarisiz bo‘lishi, yukni mexanizatsiyalashgan usulda ortish, tushirish va taxlab joylashtirish imkoniyatini ta’minlashi kerak. Sovutilgan, bir oz muzlatilgan va muzlatilgan go‘shtni (so‘yilgan mol go‘shtining butun qismi, yarimi, chorak qismi) qadoqsiz tashishga ruxsat beriladi. 319. Temir yo‘l transporti (tashuvchi) yuklarning tarasini (qadog‘ini) ushbu turdagi tara (qadoqlar) uchun texnik jihatdan tartibga solish sohasidagi normativ hujjatlar (texnik reglamentlar, standartlashtirishga doir normativ hujjatlar) belgilangan talablarga muvofiqligini tekshirish huquqiga ega. Tashish uchun taqdim etilgan yukning tarasida (qadog‘ida) tashqi tekshirish paytida yuklar yo‘qolishi, kamomadi, transport vositalari va yukning shikastlanishiga (zarar yetkazilishi) xavf soluvchi va sabab bo‘luvchi kamchiliklar aniqlanganda, temir yo‘l transporti (tashuvchi) yuklarni tashish uchun qabul qilishdan bosh tortishi mumkin. 320. Tekshirish yuklarni tashish uchun taqdim etish jarayonida amalga oshiriladi. Tekshirishni bevosita saqlash kameralarida (sovutgich va omborlarda) hamda yukni vagonga ortish jarayonida amalga oshirish mumkin. Muzlatilgan va sovutilgan yuklarning harorati vagonga ortish vaqtida o‘lchanadi. Bunda, yukning tovar navlari bo‘yicha muvofiqligi tekshirmaydi. Temir yo‘l transporti (tashuvchi) tomonidan yuklarni tashish uchun taqdim etishda va yukni oluvchiga berishda germetik qadoqdagi yukning (bankalar, butilkalar, bochkalar va boshqa germetik qadoqlar) sifati tekshirilmaydi. Alohida joylarni ochish va tekshirishdan keyin yukni qadoqlash, shuningdek vagon va konteynerlarni plombalash yuk jo‘natuvchi tomonidan amalga oshiriladi. 321. Refrijeratorli seksiyalarda yuklarni tashishda yuk jo‘natuvchi har bir yuk vagoni uchun yukxatini taqdim etishi shart. Yukxatining “Maxsus belgilar va shtempellar uchun joy” grafasida yuk jo‘natuvchi “Tez buziluvchan” shtempelini qo‘yishi kerak. 322. Yuk jo‘natuvchi tomonidan tez buziluvchan yuklarni umumiy foydalanishdagi joylarda ortish uchun olib kirishda temir yo‘l stansiyasida tegishli anjomlar (ekipirovka) bilan ta’minlangan harakatdagi temir yo‘l tarkibi mavjud bo‘lishi kerak. Yilning yoz mavsumi va o‘tish davrida (aprel, noyar) muzlatilgan va sovutilgan yuklar, shuningdek qish mavsumida muzlab qolishiga yo‘l qo‘yilmaydigan yuklar, yuklash joyiga tashqi havo harorati ta’siridan himoyalangan holda avtorefrijeratorlar yoki kuzovi issiqlik izolatsiyasi bilan jihozlangan yuk avtotransport vositalarida yetkazilishi kerak. 323. Tez buziluvchan yuklar yukning sifati to‘g‘risidagi kuzatuv hujjatida yoki markirovkada ko‘rsatilgan yaroqlilik muddati va ularni tashishning cheklangan muddati yetkazib berish muddatidan kam bo‘lganda, tashishga qabul qilinmaydi. Saqlash muddati tugagan yoki ishlab chiqarish sanasidan ortish va yetkazib berish muddatigacha yukni saqlashning umumiy davomiyligi belgilangan saqlash muddatidan ortiq bo‘lsa ham, yuk tashish uchun qabul qilinmaydi. 324. Holati va qadog‘i texnik jihatdan tartibga solish sohasidagi normativ hujjatlar (texnik reglamentlar, standartlashtirishga doir normativ hujjatlar) talablariga javob bermaydigan tez buziluvchan yuklarni tashish zarur bo‘lganda, yuklar Temir yo‘l ustaviga muvofiq alohida shartlar asosida tashishga qabul qilinadi. 325. Yuk jo‘natuvchi yuk tashish usulini tanlashda hisob-kitob bo‘yicha yetkazib berish muddatini, yukni transportda tashish muddatini hamda yukning but saqlanishi va sifati ta’minlanishini inobatga olgan holda yil fasli va yo‘l davomida iqlim sharoitlarini hisobga olishi kerak. 326. Hid chiqarmaydigan va o‘ziga hidni tortmaydigan, tashish shartlari va xizmat ko‘rsatish usullari bir xil bo‘lgan turli xildagi tez buziluvchan yuklar bitta vagonda (konteynerda) tashilishi mumkin. Bunda, ushbu yuklarni yetkazib berish muddati eng kam muddat hisoblangan yuk uchun belgilangan tashish muddatidan oshmasligi kerak. 327. Baliq va boshqa yuklarning hidi mavjud bo‘lgan vagonlarga tez buziluvchan yuklarni ortish vagonlar issiq suv bilan yuvilib, shamollatilgandan so‘ng amalga oshiriladi. 328. Yilning o‘tish davrida (aprel, noyabr) sovuq tushishidan oldin yopiq vagonlarda tashish vaqtida xom dudlangan kolbasalar, quritilgan baliq, meva va sabzavotlar, shirdon suvli qattiq pishloq va sovutilmagan tovuq tuxumlari butun yo‘l davomida ventilatsiya yordamida uzluksiz shamollatiladi. Yopiq vagonlarni ventilatsiya yordamida uzluksiz shamollatish quyidagi tartibda amalga oshiriladi: 1) yarim ochiq holatdagi yon tomon lyuklari orqali. Yon tomon lyuklarining qopqog‘i yarim ochiq holatda yog‘och ponalar qo‘yilib, 4 — 6 mm diametrli sim bilan mahkamlangan bo‘lishi lozim. Lyuk qopqoqlarini yarim ochiq holatda mahkamlash yuk jo‘natuvchilar tomonidan hamda yuk tushirilgandan so‘ng simlarni olib qo‘yish yukni oluvchilar tomonidan amalga oshiriladi; 2) lyukning yuqori va pastki qismlarida o‘rama bruslar bilan ichkaridan mahkamlangan holda metall panjara yoki to‘r bilan ichki tomondan to‘silgan yon tomonlardagi ochiq lyuklar orqali. 329. Yuk jo‘natuvchi yuklarni ortishda ularni ichki uskunalarga zarar yetkazmasdan vagonga (konteynerga) joylashtirishi va taxlashi kerak. Tara ifloslanmagan va shikastlanmagan bo‘lishi lozim. Yuk jo‘natuvchi tez buziluvchan yuklarni vagonga ortishda quyidagi shartlarga rioya etishi shart: 1) vagon devorlarida vertikal bruslar yoki gofralar bo‘lsa, tez buziluvchan yuklar ularga zich qilib taxlanadi, bruslar va gofralar bo‘lmasa, vagon chetidagi va bo‘ylama devorlaridan 4 — 5 cm masofada joylashtiriladi; 2) muzlatilgan tez buziluvchan yuklar, eritilgan hayvon yog‘lari, tibbiyot va oshxona moylari, muz bilan joylashtirilgan sovutilgan baliq, baliq uvildirig‘i, turli xil tuzlangan baliq, sovuq holda dudlangan baliq, muzlatilgan issiq holda dudlangan baliq, sigir yog‘i, margarin, konservalar, vinolar, ichimliklar, qiyomlar va pivo vagonning yuk ko‘tarish qobiliyati yoki sig‘imidan maksimal foydalangan holda qutilarga zich taxlanishi lozim. Ushbu yuklar solingan bochkalar tiqini va qopqog‘i tepaga qaratilib, o‘lchami va sig‘imidan kelib chiqqan holda bir yoki bir nechta qavat qilib vertikal holatda taxlanadi yoxud qopqog‘i yon tomonda bo‘lsa, gorizontal holatda yotqiziladi. Bochkalarni bir nechta qavat qilib o‘rnatishda utorlar va tublarini shikastlanishdan saqlash maqsadida qistirmalar qo‘llaniladi. 200 litrdan ortiq sig‘imga ega bo‘lgan bochkalar qalinligi kamida 2,5 cm, kengligi 15 — 20 cm va bochkalarning eng katta diametriga teng uzunlikdagi qistirmalarga joylashtiriladi. Refrijeratorli vagonlar, termos-vagonlar, kuzovi isitish moslamalari bilan jihozlangan yopiq vagonlar (KRU), shuningdek universal va refrijeratorli konteynerlarga bochkalarni yuklashda vagonlar polidagi panjaralar va konteynerlar poliga taxta yoki to‘siqlar yotqiziladi. Sig‘imi 400 litrdan ortiq bo‘lgan bochkalarni refrijeratorli vagonlar, termos-vagonlar, kuzovi isitish moslamalari bilan jihozlangan yopiq vagonlar (KRU), sig‘imi 100 litrdan ortiq bo‘lgan bochkalarni — universal va refrijeratorli konteynerlarga yuklashga yo‘l qo‘yilmaydi. Ortishda har bir qavat va qatorga bir xil o‘lchamdagi bochkalar joylashtirilishi kerak. Vagon yoki konteynerning to‘liq sig‘imi uchun bir xil o‘lchamdagi bochkalar yetarli bo‘lmasa, bir xillik prinsipiga qatorlarga nisbatan rioya qilish kerak, bunda og‘irroq bochkalar birinchi qatorga joylashtiriladi. Yilning qish mavsumida yopiq vagonlarda tashish vaqtida bochkalar sig‘imi 10 — 15% ga to‘ldirilmasligi kerak, bu to‘g‘risida yuk jo‘natuvchi yukxatining “Yuk jo‘natuvchining arizasi va belgilari” grafasiga belgilab qo‘yadi; 3) meva va sabzavotlar solingan qutilar izotermik va yopiq vagonlarda quyidagi usullardan birida taxlanadi: birinchi usul — qutilar orasida 4 — 5 cm bo‘sh joy qoldirilgan holda ularni vertikal joylashtirish. Har bir-ikki qator orasida quti boshchalariga 2x3 cm kesimga ega ingichka taxtalar (reykalar) qo‘yilib, ularning uchlari vagonning bo‘ylama devoriga tiralishi kerak. Yuqoridagi ikki qatorda qutilar ingichka taxtalarga (reykalarga) o‘rnatilishi lozim; ikkinchi usul — kesishgan holda taxlash. Qutilar birinchi qatorda vagon uzunasiga, ikkinchi qatorda esa vagonning eniga joylashtirilib, qutilar qatorlari o‘rtasida 4 — 5 cm bo‘sh joy qoldiriladi. Qutilar to‘g‘ri joylashtirilganda, ular bir-birini o‘zaro yopib turadi. Toq qatorlardagi qutilar orasida vagon uzunasi bo‘ylab to‘g‘ri kanallar, juft qatorlar qutilari orasida esa vagon eni bo‘ylab kanallar hosil bo‘ladi. Qutilar uzunligi vagon eniga teng bo‘lmaganda, bitta quti uzunligidan kichikroq bo‘lgan bo‘sh joy qutilar o‘rtasida bir xil taqsimlanadi; uchinchi usul — ertapishar karam uchun qutilar orasiga ingichka taxtalar (reykalar) joylashtirmasdan va bo‘sh joy qoldirmasdan vertikal holda taxlash; 4) quti-lotoklar bir-biriga va vagonning bo‘ylama devorlariga zich o‘rnatilib, ularning barcha grafalari (kallagi) yuqori qatordagi qutilarning pazlariga aniq kirishi lozim. Yuqori qatorda yonma-yon taxlangan qutilarning grafalari o‘zaro sim yoki kanop ip bilan bog‘lanadi. Vagonning bo‘ylama devori yonida quti-lotok uzunligiga teng bo‘sh joy qoladigan bo‘lsa, ushbu joyga vagon eni bo‘ylab uning uzunasi bo‘yicha quti-lotok joylashtiriladi. Ushbu bo‘sh joy quti-lotokni joylashtirish uchun yetarli bo‘lmasa, vagonning bir gal bitta, bir gal boshqa bo‘ylama devori bo‘ylab navbatma-navbat bo‘sh joy qoldiriladi. 330. Qutilarga qadoqlangan sovutilgan parranda go‘shti, kolbasalar, dudlangan go‘sht mahsulotlari, quritilgan baliq, turli xil pishloqlar va mazkur Qoidalarning 329-bandi  2-kichik bandida  ko‘rsatilgan tez buziladigan boshqa yuklar (tuxumdan tashqari), sovutilgan holda tashish chog‘ida vagonlarga vertikal, kesishgan yoki shaxmat usulida joylashtiriladi. Tuxumli qutilar vagonlarga vertikal usulda taxlanadi. Qutilar siljib ketishining oldini olish maqsadida yuqori qatorlarda ularni pog‘onasimon taxlashga yo‘l qo‘yilmaydi. Kuli, qoplar, to‘rva xaltalarga qadoqlangan kechpishar kartoshka, piyoz, sabzi, lavlagi va boshqa sabzavotlar kuz mavsumida vagonga zich taxlanadi. Ushbu yuklarni sovutib, isitib yoki uzluksiz holda shamollatib tashish chog‘ida, kuli va qoplar, o‘lchami va sig‘imiga qarab, vagonda tik holatda bir nechta qator qilib, ammo balandligi 1,6 metrdan ortiq bo‘lmagan tarzda taxlanadi. Yopiq taxta qutilardagi ertapishar karam refrijeratorli vagonlarga vertikal usulda qutilar orasiga ingichka taxtalar (reykalar) qo‘yilmasdan va bo‘sh joy qoldirmasdan taxlanadi. 331. Refrijeratorli vagonlar va yopiq vagonlarda tashish chog‘ida danakli mevalar, yangi uzilgan meva va sabzavotlar solingan quti-lotoklar, shuningdek yozgi olma va noklar solingan yopiq qutilarni taxlash balandligi vagonlarda 160 — 180 cm dan oshmasligi zarur. Beshta vagonli refrijeratorli seksiyalarda va avtonom refrijeratorli vagonlarda ertapishar karam, yangi uzilgan bodring va pomidorlarni tashishda qutilarni taxlash balandligi 220 cm, yopiq vagonlarda ertapishar karam uchun 180 cm va pomidor uchun yopiq vagonlarda 200 — 220 cm ni tashkil etishi kerak. Refrijeratorli vagonlarda uzum solingan polimer va taxta qutilarni taxlash 200 — 220 cm balandlikda amalga oshiriladi. Refrijeratorli va yopiq vagonlarning barcha turlariga qovun solingan qutili poddonlarni ortish kamida ikki qator balandlikda, qutilarni esa 180 — 200 cm balandlikda amalga oshiriladi. 332. Qoidalarning ushbu bobida ortish balandligi belgilanmagan tez buziluvchan yuklar, vagonning yuk ko‘tarish qobiliyati yoki sig‘imidan to‘liq foydalanishni (tara turi va yil mavsumidan qat’i nazar), yukning yuqori qatori va vagon shifti o‘rtasida kamida 50 cm dan bo‘sh joy qolishini ta’minlaydigan balandlikda taxlanadi. Vagonda poddonlar va ilgakli to‘sinlar mavjud bo‘lganda, ular va yuk o‘rtasidagi bo‘sh joy kamida 10 cm bo‘lishi lozim. Zarurat tug‘ilganda, eshik orasidagi bo‘sh joyga bunday yuklardan tashkil topgan joylarni vagonning uzunligi, eni va diagonali bo‘yicha joylashtirishga ruxsat beriladi, yuklar eshikka qarab ag‘darilib tushib ketishining oldini olish hamda taxning mustahkamligini ta’minlash maqsadida eshik o‘rnida ikkita yuqori qator balandligida taxtalar o‘rnatiladi. 333. Muzlatilishi mumkin bo‘lmagan meva va sabzavotlar hamda boshqa tez buziluvchan yuklar tashqaridagi havo haroratiga qarab, yilning o‘tish davrida izotermik vagonlarda sovutilmasdan va isitilmasdan yoki isitilib tashiladi. O‘tish davrida (aprel, noyabr) sovuq tushganda yuklar: yuk ortish punktida tashqaridagi harorat 0 ºC darajadan past bo‘lmaganda va yuk tashish muddati 4 sutkadan ortiq bo‘lmaganda, lyuklari yopilgan yopiq vagonlarda qo‘shimcha ravishda isitilmasdan; yuk ortish punktida tashqaridagi harorat minus 7 ºC darajadan past bo‘lmaganda va yuk tashish muddati 7 sutkadan ortiq bo‘lmaganda, izotermik vagonlarda isitilmasdan tashiladi. Yuk jo‘natuvchi yuk ortishdan oldin to‘kish (sifon) quvurlarini somon, qirindi yoki qog‘oz bilan isitishi hamda sifon pallasini ishchi (yopiq) holatga o‘rnatishi lozim. 334. Tez buziluvchan yuklar isitilgan yopiq vagonlarda tashilishi mumkin. Yukni tashish uchun vagonning jihozlanishi temir yo‘l transporti (tashuvchi) bilan kelishilgan holda yuk jo‘natuvchi tomonidan amalga oshiriladi. Yuklarni vagonga joylashtirishda iliq havoning erkin aylanishi hisobga olinib, eshik orasidagi joy tirgaklar bilan ishonch hosil qiladigan tarzda to‘siladi. Yuk va isitish pechi o‘rtasidagi masofa 1 m dan kam bo‘lmasligi, yuk taxining yuqori qavati va vagon shifti o‘rtasidagi masofa esa 50 cm dan kam bo‘lmasligi lozim. Isitish pechi mavjud bo‘lgan yopiq vagonlarga yo‘l davomida yuk jo‘natuvchining kuzatuvchilari tomonidan xizmat ko‘rsatiladi. 335. Yuk kelgani haqidagi xabarnomani olgandan so‘ng yukni oluvchi muayyan sabablarga ko‘ra manziliga kelgan tez buziladigan yukni o‘rnatilgan muddatlarda qabul qilolmasa va bu holat 24 soatdan ortiq vaqt davom etish ehtimoli bo‘lsa, yukni oluvchi kelgan vagonlarni navbatma-navbat qo‘yib berish to‘g‘risida temir yo‘l stansiyasiga buyurtma beradi. 336. Yukni oluvchi talabiga ko‘ra temir yo‘l transporti (tashuvchi) refrijeratorli vagonlar uchun belgilangan haroratlar jurnali bilan uni tanishtirishi shart. Temir yo‘l transporti (tashuvchi) tomonidan topshirilayotgan yuklar yukni oluvchi omborida tekshirilmasdan sifat bo‘yicha davlat inspektori, ekspert yoki oziq-ovqat tovarlarini qabul qilish vakolati berilgan tegishli shaxs fikriga ko‘ra qabul qilingan hollarda, haroratlar jurnalidan ko‘chirma talab etiladi, ko‘rsatilgan shaxslar bu haqda temir yo‘l stansiyasi boshlig‘iga yukni oluvchi orqali yozma ravishda xabar beradi. Temir yo‘l stansiyasi boshlig‘i yukni oluvchiga temir yo‘l stansiyasi shtempeli bilan tasdiqlangan haroratlar jurnalidan ko‘chirmani taqdim etishi shart. Bu holda haroratlar jurnalidan ko‘chirma yukni oluvchida saqlanishi lozim. Bunda, haroratlar jurnalidan ko‘chirma temir yo‘l stansiyasidan refrijeratorli poyezdlar va seksiyalar jo‘natilishidan oldin talab qilishi mumkin. 337. Tez buziluvchan yuklarni termos-vagonlarda tashish uchun termik jihatdan tayyorlash yuk jo‘natuvchi tomonidan yil mavsumidan kelib chiqqan holda amalga oshiriladi. Umumiy foydalanishdagi joylarda termos-vagonlarga ortish uchun tez buziluvchan yuklarni olib kirishga texnik va tijorat jihatidan yaroqli bo‘lgan vagonlar qo‘yib berilishi lozim. Bunda, tez buziluvchan yuklarni yetkazib berish quyidagicha amalga oshirilishi kerak: yoz mavsumida — tashqaridagi havo harorati musbat bo‘lganda yilning o‘tish davrida (aprel, noyabr) muzlatilgan va sovutilgan yuklar yetkazish yo‘li davomida va termos-vagonlarga ortish jarayonida sovutish qurilmalari yoqilgan avtorefrijeratorlarda tashiladi; yilning o‘tish davrida (aprel, noyabr) va qish mavsumida — tashqaridagi havo harorati manfiy bo‘lganda muzlashi mumkin bo‘lmagan yuklar yetkazib berish yo‘li davomida isitish qurilmalari yoqilgan avtorefrijeratorlarda tashiladi. 338. Tez buziluvchan yuklarni ortishda yuk jo‘natuvchi tomonidan yuklarga yog‘ingarchilik ta’sir etishini hamda muzlatilgan va yaxlatilgan yuk yuzasiga kondensat tushishini istisno etish choralari ko‘riladi. Ushbu yuklarni tashqaridagi havoning musbat haroratida ortish vaqtida ularga quyosh nurlarining to‘g‘ridan-to‘g‘ri tushishini oldini olish lozim. Yuklarni termos-vagonlariga ortish imkon qadar qisqa muddatlarda bevosita avtotransport vositasidan amalga oshirilishi zarur. 339. Termos-vagonga yuk ortishda vagonning sig‘imi va yuk ko‘tarish qobiliyatidan to‘liq foydalanish maqsadida yuk zich taxlanadi, bundan vagon sig‘imidan yoki yuk ko‘tarish qobiliyatidan to‘liq foydalanish imkoni bo‘lmagan holatlarda ortiladigan hamda ortish balandligi bo‘yicha cheklovlarga ega bo‘lgan yuklar mustasno. Gofrirovka qilingan kartondan yasalgan qutilar, “Tetra Pak”, “Tetra Brik Aseptik”, “Kombiblok” kabi aseptik qadoqlar va boshqa aseptik qadoqlardagi mayonezlar, qaylalar, sharbatlar va sut 1,6 m dan ortiq bo‘lmagan balandlikda yuklanadi, bloklar ko‘rinishida shakllantirilgan, polietilen butilkalardagi pivo, mineral va alkogolsiz ichimliklar 1,8 m dan ortiq bo‘lmagan balandlikda, gofrirovka qilingan kartondan yasalgan qutilarga taxlangan shisha banka va butilkalardagi konserva mahsulotlari, bloklar ko‘rinishida shakllantirilgan temir bankalaridagi alkogolsiz va kuchsiz alkogol ichimliklari 2 m dan ortiq bo‘lmagan balandlikda taxlanadi. 340. Go‘sht va go‘sht mahsulotlarini tashish O‘zbekiston Respublikasi Vazirlar Mahkamasining 2018-yil 22-yanvardagi 36-son  qarori  bilan tasdiqlangan Go‘sht va go‘sht mahsulotlarining xavfsizligi to‘g‘risidagi umumiy texnik reglamentda belgilangan tartibda amalga oshiriladi. 2-§. Baliq va baliq mahsulotlarini tashish shartlari 341. Muzlatilgan baliq harorati ortish vaqtida quyidagilardan yuqori bo‘lmasligi lozim: minus 8 ºC darajada — quruq sun’iy va nam holda muzlatishda; minus 6 ºC daraja — tabiiy muzlatishda. 342. Muzlatilgan baliq filesi minus 10 ºC darajadan yuqori bo‘lmagan harorat bilan tashish uchun taqdim etilishi lozim. 343. Muzlatilgan baliq qadoqlangan holda tashilishi mumkin. Yilning 1-mayidan 30-sentabrigacha bo‘lgan davrda xo‘jalik matosidan tayyorlangan qoplar va ip gazlama qoplarga qadoqlangan muzlagan baliqni izotermik vagonlarga yuklashga yo‘l qo‘yilmaydi. 344. Sovutilgan baliq yog‘ochdan yasalgan qutilarda yoki quruq tara bochkalarda tashiladi. Tara tubiga va baliqning har bir qatori orasiga maydalangan toza muz qatlami sepilgan bo‘lishi lozim. Bochka va qutilarda erigan muz suvining oqib ketishi uchun teshiklar bo‘lishi kerak. Sovutilgan baliqning umurtqaoldi go‘shti qatlamidagi harorat minus 1 dan plyus 5 ºC darajagacha atrofida bo‘lishi lozim. 345. Tuzlangan baliq va seld yog‘ochdan yasalgan suyuqlik quyiladigan va quruq tara bochkalarga hamda yog‘ochdan yasalgan qutilarga joylanadi. Baliq va seld tarkibidagi tuz miqdori quyidagicha bo‘lishi kerak: nimtatir tuzlangan baliq uchun — 6% dan (seld uchun 7% dan) 10% gacha; o‘rtacha tuzlangan baliq uchun — 11% dan 14% gacha; ko‘p tuzlangan baliq uchun — 14% dan ortiq. Yukxatining “Yuk jo‘natuvchining arizasi va belgilari” grafasida hamda muvofiqlik sertifikatida (ushbu mahsulot majburiy sertifikatlanishi lozim bo‘lgan hollarda) tuz miqdori ko‘rsatilgan bo‘lishi kerak. 346. Sovuq holda dudlangan, issiq holda dudlangan muzlatilgan baliq, quritilgan baliq va baliq mahsulotlari faqat tarada tashiladi. Sovuq holda dudlangan baliq (ivasi seldidan tashqari) ortish vaqtida 0 ºC darajadan yuqori bo‘lmagan haroratda bo‘lishi va izotermik vagonlarda tashilishi lozim. Issiq usulda dudlangan muzlatilgan baliq faqat refrijeratorli vagonlarda tashilib, ortish paytidagi harorati minus 18 ºC darajadan yuqori bo‘lmasligi lozim. Issiq usulda dudlangan baliqni muzlatilmagan holatda tashishga ruxsat berilmaydi. Sovuq usulda dudlangan baliq 30 kg gacha sig‘imga ega taxta va kartondan yasalgan qutilarga, issiq usulda dudlangan baliq — 20 kg gacha sig‘imga ega qutilarga, baliq mahsulotlari esa 25 kg gacha sig‘imga ega qutilarga joylanadi. 3-§. Yangi uzilgan meva va sabzavotlarni tashish shartlari 347. Meva-sabzavotlar yangi uzilgan, toza, mexanik shikastlarsiz, zararkunanda va kasalliklar ta’sirida zarar yetkazilmagan ko‘rinishda, ortiqcha tashqi namliksiz, shuningdek vagonlarga ortiladigan har bir partiyaning yetilganlik darajasi bir xil bo‘lishi sharti bilan tashish uchun taqdim etilishi lozim. Meva-sabzavotlar tarkibidagi zaharli elementlar, pestitsidlar va nitratlar oziq-ovqat xomashyosi va mahsulotlari sifati bo‘yicha tibbiy-biologik talablar va sanitariya me’yorlarida belgilangan ko‘rsatkichlardan ortib ketmasligi lozim. Meva-sabzavotlar har bir meva va sabzavot turiga mos keladigan quyidagi taralarga qadoqlangan bo‘lishi kerak: kechpishar kartoshka — qutilar, qutili poddonlar, matodan tayyorlangan va setka qoplarga, ertapishar kartoshka — qattiq taraga joylashtiriladi, uzoq muddat saqlash uchun mo‘ljallangan va uzoq muddat saqlangan kartoshka faqatgina tarada tashiladi; lavlagi va sabzi — qutilar, matodan tayyorlangan qoplar va qutili poddonlarga; piyoz — taxta qutilar, matodan tayyorlangan va setka qoplarga; sarimsoq piyoz — qutilarga; bodring, baqlajon, kabachki, gulkaram — taxta qutilarga; ertapishar karam — taxta qutilarga, o‘rtapishar, o‘rtakechpishar va kechpishar karam esa — taxta qutilar va qutili poddonlarga; mayda qovun — taxtali qutilar, yumaloq qovun va qovoq — maxsus konteyner va kataklarga; tarvuz — qutili poddonlarga; pomidorlar — taxta qutilar va quti-lotoklarga. Etilganlik darajasi yashil rangda bo‘lgan pomidorlar tashishga qabul qilinmaydi; bulg‘or qalampiri — taxta qutilarga; olma, nok, behi — taxta qutilar, kechpishar olmalar — gofrirovka qilingan kartondan tayyorlangan qutilarga; yangi uzilgan anor va xurmo — taxta qutilarga; uzum, o‘rik, shaftoli, tog‘olcha, olxo‘ri, olcha va gilos — taxta qutilar va quti-lotoklarga; qorag‘at va krijovnik — quti-lotoklarga; ertut — quti-lotoklar va katakli kuzovlarga; sitrus mevalar (apelsin, mandarin, limon, greypfrukt) — taxta va kartondan tayyorlangan qutilarda. Meva-sabzavotlar yopiq tara ichiga urilmaydigan, ishqalanmaydigan va ezilmaydigan qilib tara chetlarigacha to‘ldirilgan holda zich taxlanadi. Har bir qutiga bitta botanik guruhga tegishli bo‘lgan, bir xil o‘lcham va turdagi mevalar joylanadi. Meva-sabzavotlar refrijeratorli vagonlarda faqatgina tarada tashiladi. 348. Tarasiz tashishda meva-sabzavotlar va kartoshka to‘kilgan holda tashiladi va vagonlarga ortish balandligining me’yorlari mazkur Qoidalarning  35-ilovasiga  muvofiq belgilanadi. 349. Meva-sabzavotlar va kartoshka tarasiz tashilganda, temir yo‘l transporti (tashuvchi) talabiga ko‘ra yuk jo‘natuvchi tomonidan vagon eshiklarini to‘sish uchun eshik to‘siqlari o‘rnatiladi. 350. Sutli va sutli-dumbul yetilgan jo‘xori so‘talari faqat 4, 5 va 10 ta vagonli tarkibda refrijeratorli seksiyalarda tashiladi. Jo‘xori so‘talari 15 cm dan kichik bo‘lmagan (qand jo‘xori uchun 12 cm dan kam bo‘lmagan) uzunlikda, so‘lish alomatlarisiz, yangi och yashil barglar bilan qoplangan, urug‘chi grafachasi jigarrang, mayin qobiqli burishmagan va bir-biriga zich joylashgan donlarga ega bo‘lgan, shuningdek turli kasalliklar va qishloq xo‘jaligi zararkunandalari ta’siriga uchramagan holatda tashishga taqdim etilishi lozim. So‘taning yuqori qismida 3 cm gacha bo‘lgan uzunlikda donlari yetilmagan jo‘xori so‘talari partiyada mavjud bo‘lishiga yo‘l qo‘yiladi. Jo‘xori so‘talari lotoklarga yoki 12 kg gacha sig‘imga ega panjarali qutilarga joylanib, temir yo‘l stansiyasiga oldindan tayyorlangan vagon mavjud bo‘lganda keltiriladi. Jo‘xori vertikal yoki kesishgan usulda ortiladi. Oldindan sovutilmagan jo‘xori so‘talarini ortish balandligi 120 cm dan ortmasligi zarur. Oldindan sovutilgan jo‘xori so‘talarining balandligi 160 cm gacha ortadi. Plyus 3 ºC darajadan ortiq bo‘lmagan haroratgacha oldindan sovutilgan jo‘xori so‘talarini tashish muddati 6 sutkadan, sovutilmaganini esa 4 sutkadan ortiq bo‘lmagan muddat ichida tashilishi mumkin. So‘talarni uzib olishdan ortishgacha bo‘lgan vaqt sovutilmagan so‘talar uchun 12 soat, oldindan sovutilgan so‘talar uchun esa 30 soatdan oshmasligi kerak. 351. Tirik o‘simliklar va urug‘li ekin materiallari uchun tashish usulini yuk jo‘natuvchi yukxatida ko‘rsatadi. O‘simliklar va tirik gullar yuk jo‘natuvchi kuzatuvchilari hamrohligida tashiladi. Boshoqli o‘simliklar panjarali qutilar yoki savatlarga qadoqlangan bo‘lishi lozim. Oldindan quritilmagan yoki shamollatilmagan nam bo‘lgan, shuningdek 0,5 cm dan uzun kurtaklarga ega boshoqli o‘simliklar tashishga taqdim etilishiga yo‘l qo‘yilmaydi. Boshoqli o‘simliklar vertikal usulda har bir qavat orasiga ingichka taxtalar (reykalar) qo‘yish sharti bilan ortiladi. Yopiq vagonlarga ortishda savatlar yoki qutilarning pastki qavati tagliklar yoki bir qavat quruq shox-shabbalar ustiga joylashtiriladi. Yuk ortish punktida tashqaridagi havo harorati minus 15 ºC darajadan past bo‘lganda, boshoqli o‘simliklar yopiq vagonlarda tashish uchunga taqdim etilmasligi lozim. 4-§. Sut va sut mahsulotlari, konserva va boshqa tez buziluvchan yuklarni tashish shartlari 352. Sut va sut mahsulotlari refrijerator (izotermik) vagonlarda tashiladi. Yengil muzlatilgan va muzlatilgan sut izotermik vagonlarda yuk jo‘natuvchi tomonidan yukxatining “Yuk jo‘natuvchining arizasi va belgilari” grafasida bu haqda tegishli yozuv qayd etilishi sharti bilan tashishga qabul qilinadi. Sut mahsulotlari bilan birgalikda boshqa oziq-ovqat mahsulotlari tashilgan taqdirda, sut mahsulotlari izotermik vagonlarda alohida joylashtirilishi lozim. 353. Tovuq tuxumlari (sovutilmagan va sovutilgan) yuk vagonlarda (yopiq vagonlar va izotermik) qatorlar orasiga qirindilar, bosma qilingan yoki gofrirovka qilingan karton solinib qutilarga joylangan holda tashiladi. Muzlatilgan tuxum mahsulotlari (tuxum melanji, sarig‘i va oqi) yuk vagonlarda (yopiq vagonlar va izotermik) germetik payvandlangan oq tunuka metall bankalarda zich qutilarga joylangan holda tashiladi. Tuxum mahsulotlari yuk vagonlariga ortish vaqtida minus 6 ºC darajadan yuqori bo‘lmagan haroratda bo‘lishi lozim. 354. Non mahsulotlari uchun mo‘ljallangan presslangan xamirturushlar (bundan buyon matnda xamirturush deb yuritiladi) vagonlarga ortishda plyus 4 ºC darajadan yuqori bo‘lmagan haroratda bo‘lishi lozim. Vagonlarga har xil ishlab chiqarish sanalariga ega xamirturush partiyalari ortilganda, butun vagon uchun tashish muddati eng oldin ishlab chiqarilgan partiya sanasi bo‘yicha hisoblanadi. Tashishga taqdim etiladigan xamirturush kamida 48 soat ichida o‘zgarmasligi kerak. Xamirturush joylashtirilgan qutilar refrijeratorli va izotermik vagonlarga vertikal usulda taxlanadi. Xamirturush joylashtirilgan qutilarni refrijeratorli vagonlarda tashishda ularni taxlash balandligi 200 — 220 cm, izotermik vagonlarda esa 180 cm bo‘lishi kerak. 355. Muzqaymoq faqat refrijeratorli 4 va 5 talik vagon seksiyalarida, yozda har bir vagonga yuk jo‘natuvchi vositalari bilan qo‘shimcha 1,5 — 2 tonnadan muz ortilgan holda metall, polimer, qog‘oz va karton, keramik bankalarda, mayda qadoqlarga o‘ralganda esa qutilar, polimer va aralash materialli konteynerlarda tashiladi. Ortish vaqtida muzqaymoq harorati minus 20 ºC darajadan yuqori bo‘lmasligi lozim. 356. Yog‘-moy mahsulotlarini (mayonezni) izotermik vagonlarda tashishda metall va polimer bochkalar, shisha, plastik yoki fayans taralarda qutilarga qadoqlangan holda qabul qilinadi. Ortish vaqtida mayonez harorati plyus 4 ºC darajadan yuqori bo‘lmasligi lozim. 357. Konserva mahsulotlarini izotermik vagonlarda, metall (tunuka), shisha tarada, qutilarga joylashtirilgan holda tashiladi. 358. Alkogol mahsulotlar (spirtli ichimliklar, vino mahsulotlari, distillyatlar, pivo mahsulotlari) yopiq va izotermik vagonlarda metall, polimer, qog‘oz (karton), yog‘och, shisha, aralash turdagi material, yengil sanoat material, keramik turdagi taralarga qadoqlangan holda tashiladi. Alkogol mahsulotlarini tashishda tara (qadoqlar) yukni butligini ta’minlashi kerak. Etil spirti va konyak distillyatini yopiq vagonlarda va izotermik vagonlarda tashish Temir yo‘l transportida xavfli yuklarni tashish qoidalari talablariga binoan amalga oshiriladi. Qish mavsumida vino mahsulotlari bochkalarda isitish moslamalari bilan jihozlangan holda yoki isitilmasdan yopiq vagonlarda tashiladi. Isitilmaydigan yopiq vagonlarda vino mahsulotlarini bochkalarda tashishda muzlash oqibatida bochkalar yorilmasligi uchun ularning sig‘imi 10 — 15 foizga to‘ldirilmaydi, bu haqda yuk jo‘natuvchi yukxatining “Yuk jo‘natuvchining arizasi va belgilari” grafasida qayd etishi shart. Vino mahsulotlari yuk jo‘natuvchi, yukni oluvchiga tegishli bo‘lgan yoki ular ijaraga olgan tsisterna-termoslarda va ixtisoslashtirilgan izotermik vagon-tsisternalarda, yuk jo‘natuvchi yoki yukni oluvchining kuzatuvchilari hamrohligida quyilgan holda tashilishi mumkin. 359. Desert uchun mo‘ljallangan va gazlangan ichimliklar, sharbatlar, mineral suv, butilkalarda temir yo‘l yopiq vagonlarida qutilarga qadoqlangan holda tashiladi. Mevali mors va sharbat mahsulotlari bochkalarda ham tashilishi mumkin. 360. Yopiq va izotermik vagonlarda butilkalardagi mineral suvlar taralarda quyidagi shartlarda tashiladi: yilning yoz davrida — sovutilmaydigan va shamollatilmaydigan vagonlarda; yilning o‘tish (aprel, noyabr) davrida — shamollatilmaydigan vagonlarda; qish vaqtida — faqat isitiladigan izotermik vagonlarda. 361. Tashish uchun taqdim etiladigan alkogol mahsulotlari, sut va sut mahsulotlari, xamirturush, muzqaymoq, idishlarga qadoqlangan ichimlik suvi, desert va gazli ichimliklar, sharbatlar, tovuq tuxumi, konserva va mayonez mahsulotlari ularning xavfsizligi hamda qadoqlanishiga doir qonunchilik talablariga muvofiq bo‘lishi lozim. 5-§. Refrijeratorli vagonlar, refrijeratorli va universal konteynerlar, yopiq vagonlardan foydalanish shartlari 362. Tez buziluvchan yuklarni marshrutlarda va yirik guruhlar bilan sovutiladigan va isitiladigan refrijeratorli vagonlarda tashish mumkin, bundan tuzlangan baliq, bochkada ustidan namakob qo‘yilgan seld, taraga joylashtirilmagan meva-sabzavot va kartoshka mustasno. Refrijeratorli seksiyalarga faqat bitta stansiyada yuk ortilishi va tushirilishi mumkin. 363. Refrijeratorli vagonlarni yuk ortish uchun qo‘yib berishdan oldin yozda sovutish va qishda isitish quyidagi haroratlarda amalga oshirilishi lozim: sovutilgan yuklarni ortish vaqtida — mazkur Qoidalarning  366-bandida  ko‘rsatilgan haroratgacha; muzlatilgan yuklarni ortish vaqtida 0 ºC darajagacha va past haroratli yuklarni ortish vaqtida minus 10 ºC darajagacha. Sovutilmagan yuklar oldindan sovutilmagan vagonlarga ortilishi mumkin. 364. Yuk ortish va tushirish vaqtida poyezdning refrijeratorli vagonlarni dizelelektrostansiya va vagon mashina bo‘linmasi vagonidan ko‘pi bilan 6 soatga ajratilishi mumkin. Beshta vagonli refrijeratorli seksiyadan ajratilgan vagon 380V kuchlanishga ega o‘zgaruvchan tok elektr kuchlanish tarmog‘iga faqat xizmat ko‘rsatuvchi brigada tomonidan ulanishi mumkin. Refrijeratorli poyezdlar va seksiyalarga yuk ortish va tushirish ishlari xizmat ko‘rsatuvchi brigada xodimlari ishtirokida bajarilishi lozim. 365. Refrijeratorli seksiyalardan poyezdlar tuzilishi mumkin. Poyezd tarkibining 50 foizidan oshmagan vagonlarga yo‘lda xizmat ko‘rsatish rejimi bo‘yicha faqat bir xil turdagi yuklar ortilishi mumkin. Beshta vagonli seksiyalar vagonlariga yo‘l davomida xizmat ko‘rsatish rejimi turli bo‘lgan yuklar ortilishi mumkin. 366. Refrijeratorli poyezdlar va seksiyalarda tez buziluvchan yuklarni tashish vaqtida harorat rejimi va shamollatish zarurati yukning ortish vaqtidagi haroratidan, meva-sabzavotlar uchun esa mazkur Qoidalarning  36-ilovasiga  muvofiq ularning turlaridan kelib chiqib belgilanadi. Minus 9 ºC daraja va undan past harorat bilan ortishga taqdim etilgan muzlatilgan yuklar (past haroratlilardan tashqari) minus 9 ºC darajadan minus 12 ºC darajagacha bo‘lgan haroratda tashiladi. Quyidagi yuklarni qishda tashishda: 1) minus 5 ºC darajadan past haroratga ega bo‘lgan muzlatilgan va o‘ta muzlatilgan yuklar, shuningdek mol yog‘i, moylar, margarin, xamirturush, sovuq holda dudlangan baliq va issiq holda dudlangan muzlatilgan baliqlarni tashishda ularning harorati cheklanmagan holda pasaytirilishi mumkin; 2) mazkur Qoidalar  36-ilovasining  5 va 7-bandalarda qayd etilgan yuklarni (bundan vino, shampan vinosi va biopreparatlar mustasno) tashishda haroratlarning quyi chegara me’yori plyus 2 ºC darajagacha pasaytirilishi mumkin. 367. Yuk jo‘natuvchi tomonidan o‘rnatilgan tashish rejimlari (sovutish, isitish va shamollatish) mazkur Qoidalarning  36-ilovasida  ko‘rsatilgan me’yorlarda belgilanadi: Past haroratli yuklar yuklash vaqtida minus 18 ºC darajadan yuqori bo‘lmagan haroratga ega bo‘lishi va refrijeratorli vagonlarda quyidagi haroratlarda tashilishi lozim: refrijeratorli poyezdlarda — minus 9 ºC dan minus 12 ºC darajagacha; 4 va 5 ta vagonli seksiyalarda — minus 15ºC dan minus 18 ºC darajagacha. 368. Refrijeratorli poyezdda sovutilmagan mahsulotlarni jo‘natishda tashqaridagi havo harorati o‘rtacha plyus 25 ºC darajadan yuqori bo‘lmaganda vagonlarning yukxonalaridagi harorat ortish vaqtidan boshlab ko‘pi bilan 4 sutka davomida, seksiyalarda tashish chog‘ida tashqaridagi havo harorati o‘rtacha plyus 30 ºC darajadan yuqori bo‘lmagan hollarda esa — 3 sutka davomida mazkur Qoidalarning  366  va  367-bandlarida  belgilangan darajaga yetkaziladi. Vagonlar ichidagi harorat brigada xodimlari tomonidan nazorat jurnalida qayd etiladi. 369. Yuk tushirilganidan keyin refrijeratorli vagonlar yukni oluvchi tomonidan yaxshilab tozalanishi, vagon poli va devorlari artilishi lozim. 370. Universal konteynerlarda quyidagi tez buziluvchan yuklar tashilishi mumkin: 1) go‘sht va sut mahsulotlaridan tayyorlangan konservalar — yil davomida, ko‘pi bilan 12 sutka cheklangan muddatda; 2) meva va sabzavotlar hamda go‘sht va o‘simliklardan tayyorlangan konservalar, mineral suv, uzum (spirt qo‘shilgan) va meva vinolari (shampan vinosidan tashqari) — yozda tashish muddatlari cheklanmagan holda, yilning o‘tish davrida (aprel, noyabr) yuk jo‘natuvchi tomonidan belgilangan cheklangan tashish muddatida; 3) butilkalarda vino va sterilizatsiya qilingan pivo — yilning yoz va o‘tish davrlarida ko‘pi bilan 12 sutka cheklangan muddatda; 4) baliq konservalari — yilning yoz va o‘tish davrlarida (aprel, noyabr) yuk jo‘natuvchi tomonidan belgilangan cheklangan tashish muddatida. 23-bob. Hayvonlar, parrandalar va asalarilarni tashish 371. Hayvon va parrandalarni vagonlarda jo‘natish uchun ortish hayvonlarni ortish uchun mo‘ljallangan platformalar bilan jihozlangan temir yo‘l stansiyalarda amalga oshiriladi. Hayvonlar umumiy foydalanishdagi platformalar yoki maydonchalardan traplar yordamida vaqtincha ortilishi mumkin. Vagon jo‘natmalarida tashilayotgan hayvon va parrandalarni tushirish yuklarni qabul qilish va topshirish uchun ochiq bo‘lgan barcha temir yo‘l stansiyalarida amalga oshiriladi. 372. Hayvon va parrandalar maxsus vagonlarda, bunday vagonlar yetishmaganda esa vagonlar atrof-muhitning qattiq va suyuq organik chiqindilar bilan ifloslanishini oldini oluvchi maxsus qurilmalar bilan jihozlanishi sharti bilan oddiy yopiq yog‘och polli vagonlarda tashiladi. Qora mol, cho‘chqa va buzoqlarni tashish chog‘ida oddiy yopiq vagonlarni jihozlash uchun hayvon va parrandalarni tashishda zarur bo‘lgan uskuna va moslamalar yuk jo‘natuvchi tomonidan taqdim etiladi. 373. Parrandalar yopiq tubli kataklarda yoki kataklarsiz tashiladi. Kataksiz tashilganda parrandalar ikki qavatli usulda, yuqori qavat poli yopiq bo‘lishi sharti bilan ortiladi. 374. Hayvonlar, parrandalar va asalarilarni tashish uchun yuvilgan vagonlar, zotdor hayvonlarni tashish uchun esa yuvilgan va dezinfeksiyalangan vagonlar berilishi kerak. Zaharli kimyoviy moddalar va mineral o‘g‘itlardan bo‘shagan vagonlarga tegishli maxsus ishlov berilmasdan hayvonlar, parrandalar va asalarilarni ortishga yo‘l qo‘yilmaydi. 375. Asalarilar uyalarda yoki faner paketlarda yuk jo‘natuvchining kuzatuvchilari hamrohligida faqat yoz va o‘tish davrida (aprel, noyabr) tashiladi. Yopiq vagonlarda tashish vaqtida paketlar va uyalar bir nechta qator qilib, shamollatish teshiklari to‘silmagan holda, qatorlar orasida kuzatuvchilar o‘tishiga joy qoldirilib joylashtiriladi. Mahkam turishi uchun paketlar va uyalar taxtalar bilan bir-biriga mixlanadi, o‘tish joyidagi chetki qatorlar vertikal bruslar bilan mahkamlanadi. Asalarilarni tashish uchun optimal harorat plyus 8 ºC darajani tashkil etadi. O‘tish davrida (aprel, noyabr) tashqaridagi havo harorati plyus 10 ºC darajadan yuqori bo‘lmagan sharoitda asalarilarni yopiq vagonlarda tashishga yo‘l qo‘yiladi. 376. Hayvonlarni to‘rt o‘qli vagonlarga ortish quyidagi miqdorlarda amalga oshiriladi: 1) qoramol — yoshi, o‘lchamlari va og‘irligiga qarab 16 dan 24 boshgacha. Ko‘rsatilgan miqdordagi hayvonlar vagonga joylashtirilgandan so‘ng unda yana bitta hayvon joylashishi uchun yetarli bo‘lgan bo‘sh joy qolishi kerak; 2) qoramol buzoqlari — 24 dan 28 boshgacha; 3) buzoqchalar — yoshiga qarab 36 dan 50 boshgacha; 4) qo‘y va echkilar — 80 dan 110 boshgacha; 5) cho‘chqalar: og‘irligi 80 kg gacha — 50 dan 60 boshgacha; 80 dan 100 kg gacha — 44 dan 50 boshgacha; 100 dan 150 kg gacha — 28 dan 44 boshgacha; 150 kg dan ortiq — 20 dan 28 boshgacha; 6) otlar — ko‘pi bilan 14 bosh, ot zavodlari sertifikatlari bo‘yicha tashish vaqtida — ko‘pi bilan 12 bosh; 7) tuyalar — ko‘pi bilan 8 bosh. 377. Otlar vagonlarda vagonning bo‘ylama o‘qiga parallel ravishda boshlari eshiklarga qaratilgan holda joylashtiriladi. To‘rt o‘qli vagonning har bir yarmida otlar ikki qator qilib joylashtiriladi. Kuzatuvchi o‘tishi uchun o‘rta qatorlarda chetdagilarga qaraganda bitta ot kam joylashtiriladi. Otlarni taqasi olib tashlangan holdagina tashishga ruxsat beriladi. 378. Qoramol vagonda ko‘ndalang yoki bo‘ylama usulda joylashtiriladi. Ko‘ndalang usulda ortishdan oldin vagonning bo‘ylama devoridagi olinmaydigan taxtalarga shuruplar yordamida temir halqalar (yoki skobalar) 1-2 bosh hayvonga mo‘ljallab mahkamlanadi. Vagonning yon devorlarida vagonning eni bo‘yicha olinmaydigan taxtalarga vagon oldi devorlariga tirab yotqiziladigan har biri ikkita taxtadan iborat tokchalar o‘rnatiladi. Qoramol ortilganidan keyin vagonning eshiklari o‘rnida panjaralar o‘rnatiladi. Qoramolni bo‘ylama joylashtirish usulida vagonlar otlarni tashishda qo‘llangani kabi jihozlanadi, biroq eshik taxtalari o‘rniga eshik o‘rniga panjaralar o‘rnatiladi. Qoramol maxsus vagonlarga faqat ko‘ndalang usulda ortiladi. Qo‘y, echki, buzoq, cho‘chqa va yosh qoramollar vagonga bog‘lanmasdan ortiladi. 379. Buqa va sigirlar, qo‘y va qo‘chqorlar, erkak va ona cho‘chqalar, shuningdek har xil turdagi hayvon va parrandalarni bitta vagonda birgalikda tashishga yo‘l qo‘yilmaydi. Alohida ortish imkoni bo‘lmagan hollarda har xil jinsdagi va turdagi hayvon va parrandalarni bitta vagonda tashishga ularni to‘siqlar bilan bir-biridan ishonchli ravishda ajratgan holdagina yo‘l qo‘yiladi. Cho‘chqalarni qishda tashqaridagi havo harorati minus 25 ºC darajadan past bo‘lganda, og‘irligi 100 kg dan ortiq bo‘lgan yirik semiz cho‘chqalarni yozda tashqaridagi havo harorati plyus 25 ºC va undan yuqori darajada bo‘lganda ortishga yo‘l qo‘yilmaydi. 380. Mayda hayvonlar katak va qutilarda bir nechta qavat qilib tashiladi. Yuqoridagi katak bilan vagon tomi va yon devorlari orasidagi oraliq 0,2 m dan kam bo‘lmasligi lozim. Qutilar va kataklar vagon bo‘ylama devorlari bo‘ylab hayvonlarni parvarishlash va shamollatish uchun oraliq masofa qoldirilib o‘rnatiladi. Qutilar va kataklar tubi yopiq bo‘lishi va ortilgandan so‘ng ishonchli mahkamlanishi lozim. 381. Mo‘ynali hayvonlar turiga qarab metal kataklarda yoki metal panjarali eshikka ega bo‘lgan mustahkam taxta kataklarda tashiladi. Kataklarning eshiklari o‘z-o‘zidan ochilib ketmaydigan, mustahkam va qulf bilan bekiladigan bo‘lishi lozim. 382. Yuk jo‘natuvchilar, yetkazish muddatlaridan kelib chiqqan holda hayvonlar, parrandalar, asalarilarni butun yo‘l davomida sifatli yem hamda tagiga solish uchun to‘shamalar bilan ta’minlashi lozim. Qishda jo‘natish punktida tashqaridagi havo harorati minus 15ºC darajadan past bo‘lganda oziqlantirish uchun press, barda va silos ishlatilishiga yo‘l qo‘yilmaydi. 383. Hayvonlar tagiga solish uchun to‘shamalar va yem vagonlarda hayvon va parrandalar bilan birgalikda tashiladi va furaj tokchalariga yoki vagon eshiklari oralig‘iga joylashtiriladi. Donli yem-xashaklar (suli, un, kepak va omuxta yem) qoplarga joylanishi, pichan va somon esa bog‘lamlarga presslanishi kerak. Em-xashak va to‘shamalarni tashish uchun yuk jo‘natuvchi talabiga binoan va uning prognozini hisobga olgan holda hayvonlar ortilgan har bir 10 — 16 ta vagonga alohida vagon taqdim etiladi. 384. Hayvonlar, parrandalar, asalarilarni vagonlarda yuqori tezlikda tashish temir yo‘l transporti (tashuvchi) bilan kelishilgan holda amalga oshiriladi. Hayvonlar ortilgan vagonlarni tepalikdan tushirish va turtkilab manyovrlar bajarish alohida hushyorlik bilan amalga oshiriladi. Temir yo‘l stansiya xodimlari hayvon ortilgan vagon kuzatuvchilarini tepalikdan tashlash yoki turtish usulidagi manyovrlar bajarilishi boshlanishi haqida ogohlantirishlari lozim. 385. Kuzatuvchilar vagonlarda hayvonlar, parrandalar, asalarilarni bilan birgalikda joylashadi, yuk jo‘natuvchi va yukni oluvchilar kuzatuvchilari hamrohligida ushbu Qoidalarda ko‘zda tutilgan majburiyatlarni bajarishi lozim bo‘ladi. Kuzatuvchilar uchun alohida vagonlar yuk jo‘natuvchi prognozi hisobidan, biroq hayvonlar, parrandalar, asalarilarni ortilgan 10 — 16 ta vagonga bitta vagondan ortiq bo‘lmagan miqdorda taqdim etiladi. Hayvonlar, parrandalar, asalarilarni kasallanganda yoki yem va suvni qabul qilmaganda kuzatuvchi bu haqda joylashuvi eng yaqin bo‘lgan stansiya boshlig‘iga yo‘lda yaqinroqda joylashgan chegara va transport veterinariya nazorati punktini ogohlantirishi uchun yozma ravishda xabar berishi shart. Kasal bo‘lgan hayvonlarni, parrandalarni yo‘lda so‘yish taqiqlanadi. 386. Yozda hayvonlar, parrandalar, asalarilarga sutkasiga kamida ikki marotaba, qishda esa bir marotaba suv berish kerak. Hayvonlar, parrandalar, asalarilarni suv beriladigan temir yo‘l stansiyalari temir yo‘l transporti (tashuvchi) tomonidan belgilanadi. Temir yo‘l stansiyalari tomonidan hayvonlar, parrandalar, asalarilarga suv berilgani yoki kuzatuvchi tomonidan ularga suv berish rad etilgani haqida kuzatuvchining yo‘l jurnalida qayd yozuvlari kiritilishi lozim. 387. Hayvon va parrandalar ortilgan vagonlar mavjud bo‘lgan poyezdlar suv berish belgilangan punktlarda vodoprovod kolonkalari yoki hayvonlarga suv berish moslamalari bilan jihozlangan temir yo‘llarga qabul qilinishi lozim. Hayvonlar ortilgan vagonlarni bevosita suv berish uchun mo‘ljallangan yo‘lga qabul qilish imkoniyati bo‘lmaganda, temir yo‘l stansiyasi boshlig‘i hayvon ortilgan vagonlarni u erga yetkazib berishni ta’minlashi shart. Hayvonlar ortilgan vagonlar jo‘natilgani haqida qo‘shni suv berish temir yo‘l stansiyasiga xabar beriladi. 388. Yo‘lda vagonlarni kuzatuvchilar tomonidan tozalash faqat temir yo‘l transporti (tashuvchi) belgilagan temir yo‘l stansiyalarda amalga oshiriladi. Temir yo‘l stansiyasi boshlig‘i poyezdning jadval bo‘yicha belgilangan turish muddati ichida hayvonlar ortilgan vagonlar tozalash temir yo‘llariga qo‘yib berilishini ta’minlashi lozim. Kasallangan hayvonlar aniqlanganda, shuningdek, hayvonlarni alohida shart-sharoitlarda tashishda vagonlarni go‘ngdan tozalash taqiqlanadi. 389. Yo‘l davomida vagonda nobud bo‘lgan, kasallangan yoki holsizlangan hayvon va parrandalar aniqlangan taqdirda, davlat veterinariya xizmati organlari veterinariya sohasidagi qonunchilik hujjatlariga muvofiq choralar ko‘radi. Nobud bo‘lgan, kasallangan yoki holsizlangan hayvon va parrandalarni vagondan tushirish, ularni ushlab turish hamda karantinga o‘tkazish temir yo‘l stansiyasi kuchi va vositalari bilan davlat veterinariya xizmati organlari yozma talabnomasiga muvofiq yukni oluvchi (yuk jo‘natuvchi) hisobidan amalga oshiriladi. Hayvon va parrandalar ushlab turilgan va vagondan tushirilgan barcha holatlar to‘g‘risida umumiy shaklda dalolatnoma tuziladi va davlat veterinariya xizmati organi yozma talabnomasi bilan birgalikda tashish hujjatlariga ilova qilinadi. Nobud bo‘lgan hayvonlarni vagondan tushirish amalga oshiriladigan temir yo‘l stansiyalari ro‘yxati davlat veterinariya xizmati organi bilan kelishilgan holda temir yo‘l transporti (tashuvchi) tomonidan belgilanadi. 390. Hayvon va parrandalar ortilgan vagonlarda texnik nosozlik yuzaga kelganda, temir yo‘l stansiyasi darhol vagonlarni ta’mirlashi va imkon qadar ularni yetkazib kelgan poyezd yoki keyingi eng yaqin poyezd bilan jo‘natish choralarini ko‘rishi lozim. Hayvon va parrandalarni boshqa vagonga ortishga nosoz vagonni tez ta’mirlash imkoni bo‘lmagan hollardagina yo‘l qo‘yiladi. 391. Hayvon va parrandalar ortilgan vagonlar yuk tushirish uchun kelgani haqida yetkazish manzilidagi temir yo‘l stansiyasi yukni oluvchini, chegara va transport veterinariya nazorati punktini xabardor qiladi. Hayvon va parrandalar yuk tushirish uchun vagon qo‘yib berilgan vaqtdan boshlab 12 soat ichida yukni oluvchi tomonidan qabul qilinishi va temir yo‘l stansiyasidan olib chiqib ketilishi lozim. 392. Hayvon va parrandalar tushirilganidan keyin yukni oluvchi go‘ng va to‘shama qoldiqlarini vagon eshiklari oldida (III toifa bo‘yicha ishlov beriladigan vagonlardan tashqari) uyib to‘plashi lozim. Go‘ng uyilib to‘planganidan keyin vagonlar dezinfeksiya qilish va yuvish stansiyasiga tashish hujjatlari rasmiylashtirilib, vagon eshiklariga plombalar va buramalar qo‘yilgan holda jo‘natiladi. Go‘ng va to‘shama qoldiqlarini uyib to‘plash uchun yukni oluvchilar iltimosiga binoan bitta jismoniy vagon uchun yozda 30 daqiqa, qishda 1 soat qo‘shimcha vaqt belgilanadi. 393. Ikkinchi va uchinchi toifa bo‘yicha ishlov berilishi lozim bo‘lgan vagonlar uchun tashish hujjatlarining “Yukning nomi” grafasida ishlov berish toifasi va “Dezinfeksiyaga” deb ko‘rsatiladi. Vagon varag‘ida vagonda mavjud bo‘lgan uskunalar haqida qayd yozuvi kiritiladi. Vagonning ikki tomonidagi eshiklarga 20x30 cm o‘lchamda qog‘ozda yopishtirilib yoki bo‘r bilan aniq ko‘rsatilib “Dezinfeksiyaga” deb yoziladi. 24-bob. Yuklar og‘irligining tabiiy kamayishi me’yorlari 394. Normal texnologik jarayon va saqlash sharoitlarida tabiiy sabablar (yukning fizik-kimyoviy xususiyatlari, meteorologik faktorlar ta’siri va nomukammallik, transportda tashish yoki saqlash chog‘ida mahsulot va tovarlarni yo‘qotishlardan saqlashga doir amaldagi himoya vositalari oqibati sanalgan yo‘qotishlar, uning sifati saqlangan holda yuk og‘irligining kamayishi) ta’siriga ko‘ra yuk og‘irligining kamayishi tabiiy kamayish hisoblanadi. Yuklar og‘irligi tabiiy kamayishining bug‘lanish, changib kamayish, siltanib to‘kilish, oqib ketish va qurib qolish kabi turlari mavjud. To‘kilgan va uyulgan holda tashiladigan yuklar hamda zich bo‘lmagan taradagi kukunsimon va changsimon moddalar uchun xos bo‘lgan yuklarni tashish va ortish-tushirish ishlarida sodir bo‘luvchi holatlar changib kamayish va siltanib to‘kilish hisoblanadi. Vagon kuzovidan uchib ketish jarayoni tashish vaqtida qarshi shamol ta’sirida sodir bo‘ladi. Yuklarni oqib ketishi deganda quyilgan holda tashiladigan suyuq yuklarning idishlar, sig‘imlar, tsisternalardagi tirqishlar va teshiklardan, zich yopilmagan to‘kish moslamalari orqali taxta-yog‘och tara orqali oqib ketishi, shuningdek uyulgan holda tashiladigan yuklar va to‘kilgan holda tashiladigan yuklarning mayda fraksiyalari vagonlarning zich bo‘lmagan kuzovlari orqali to‘kilishi tushuniladi. Suyuq yuklarning bug‘lanishi (neft mahsulotlari, suyultirilgan gaz, kimyoviy yuklar, spirtlar, efirlar) va ba’zi qattiq jismli yuklar (naftalin, vanil) tarkibida yengil uchuvchi fraksiyalar mavjudligi sababli sodir bo‘ladi. Yukning qurib qolishi yuk (sabzavotlar, mevalar, don va oziq-ovqat mahsulotlari) tarkibida bo‘lgan namlikning to‘liq yoki qisman bug‘lanishi oqibatida sodir bo‘ladi. 395. O‘zining tabiiy xususiyatlari tufayli tashish paytida og‘irligi kamayadigan yuklarga nisbatan temir yo‘l transporti (tashuvchi) yuk tashilgan masofadan qat’i nazar, suyuq yoki nam (ho‘l) holatda tashish uchun topshirilgan yuklar og‘irligidan 2% miqdorida va quruq yuklar og‘irligidan 1% miqdoridagi me’yordan ortiq bo‘lgan kamomad qismi uchungina javob beradi. Uyulgan, to‘kilgan yoki quyilgan holda tashiladigan yuklar uchun ular yo‘nalish bo‘yicha tushirib yuklanadigan bo‘lsa, belgilangan me’yorlar har bir ortish-tushirish ishlari uchun 0,3% ga ortadi. 396. O‘zining tabiiy xususiyatlariga ko‘ra tashish chog‘ida og‘irligi kamaymaydigan yuklarga nisbatan temir yo‘l transporti (tashuvchi) yuk tashilgan masofadan qat’i nazar yuk og‘irligidan 0,2% dan ortiq bo‘lgan kamomad qismi uchungina javobgar bo‘ladi. 397. Bitta yukxati bo‘yicha bir nechta yuk joylari tashilganda, uning og‘irligi yukxatida alohida ko‘rsatilgan yoki boshqa usul bilan belgilangan bo‘lsa, yukning kamayishi har bir joy uchun hisoblanadi. 398. Yukning yo‘qotilishi yoki bir nechta yuk joyining kamomadi uchun undiriladigan summani hisoblashda yo‘qolgan yuk yoki kamomad joylari uchun mazkur Qoidalarning  395  va  396-bandlarida  belgilangan me’yorlar hisoblanmaydi. 399. Yuk to‘liq yo‘qotilganda yoki yukning alohida joylari yo‘qotilganda, zararni qoplash chog‘ida yo‘qotilgan joylar og‘irligining kamayishi hisobga olinmaydi. 25-bob. Yuklarni saqlash 400. Umumiy foydalanishdagi joylarda tushirilgan yuklar ularning xususiyatlaridan kelib chiqqan holda yopiq omborlar yoki ochiq platforma va maydonlarda saqlanishi mumkin. Ochiq platforma yoki maydonlarda mazkur Qoidalarning  37-ilovasida  ko‘rsatilgan yuklar saqlanishi mumkin. 401. Yuklar yukni oluvchi tomonidan qabul qilib olinganidan so‘ng quyidagi muddatlarda olib umumiy foydalanishdagi joylarda (shu jumladan, vagon va konteynerlarda) saqlanishi mumkin, bundan tashish hujjatlari bo‘lmagan yuklar mustasno: 1) 12 soat davomida: portlovchi va kuchli ta’sir etuvchi moddalar; achitqilar; tirik hayvonlar va qushlar; tirik baliq uvildirig‘i (ikrasi) va maleklar; sut mahsulotlari, bundan yangi sog‘ilgan sut mustasno; go‘sht mahsulotlari (shu jumladan, turli xil parranda go‘shti), hayvon a’zolari (quloqlari, oyoqlari), hayvonlar ichki a’zolari; yangi uzilgan sabzavotlar va qo‘ziqorinlar, bundan karam, kartoshka va lavlagi mustasno; asalarilar; qisqichbaqalar, krablar, mollyuskalar; kesilgan o‘simliklar; har qanday tirik, yangi ushlangan va muzlatilgan baliq; yangi uzilgan mevalar va rezavorlar; kesilgan tirik gullar; 2) bir sutka davomida: qora ikra; kartoshka, lavlagi va karam; ishlov berilmagan charm, terilar va mo‘ynalar; iste’mol margarini va moylari; alkogolsiz ichimliklar; xavfli yuklar, bundan portlovchi va kuchli ta’sir etuvchi zaharli moddalar mustasno; tirik zuluklar; asosiy kimyoviy sanoat mahsulotlari; vino spirti, pivo va porter; turli fosfor; pishirilgan non; 3) ikki sutka davomida: tayyorlangan sabzavot va qo‘ziqorinlar; tirik o‘simliklar, bundan kesilgan o‘simliklar mustasno; baliq va ikra, bundan saqlanishiga kamroq muddat belgilangan baliq va ikra mustasno; tayyorlangan meva va reza mevalar; tuxum; 4) uch sutka davomida: er o‘g‘itlash moddalari; ohak; qamish, tok, bast (lik), mochal, novba, somon va shu kabi materiallari mahsulotlari; chiqindi qog‘oz va qog‘oz qirindilari; pichan va somon; yog‘och chiplari; torf; lattalar; 5) besh sutka davomida boshqa barcha yuklar, bundan uy-ro‘zg‘or buyumlari mustasno; 6) 30 sutka davomida uy-ro‘zg‘or buyumlari. 402. Tashish hujjatlari bo‘lmagan yuklar quyidagi muddatlar davomida saqlanadi: bir sutka — mazkur Qoidalarning 401-bandi  1-kichik bandida  belgilangan yuklar uchun; ikki sutka — mazkur Qoidalarning 401-bandi  2-kichik bandida  belgilangan yuklar uchun; uch sutka — mazkur Qoidalarning 401-bandi  3-kichik bandida  belgilangan yuklar uchun; to‘rt sutka — mazkur Qoidalarning 401-bandi  4-kichik bandida  belgilangan yuklar uchun; o‘ttiz sutka — mazkur Qoidalarning 401-bandi  5-kichik bandida  belgilangan yuklar uchun; ellik sutka — mazkur Qoidalarning 401-bandi  6-kichik bandida  belgilangan yuklar uchun. Bunda, cheklangan saqlash muddati temir yo‘l transporti (tashuvchi) yoki yukni oluvchining kuchi va texnik vositalari bilan yukni tushirish uchun vagon qo‘yib berish vaqtidan boshlab hisoblanadi. 26-bob. Yuklarni yetkazib berish muddatlari va ularni hisoblash 403. Yuklarni temir yo‘l transporti (tashuvchi) tomonidan yetkazib berish quyidagi muddatlardan oshmasligi kerak: konteynerlar uchun — boshlangan har bir 150 kilometr uchun bir sutka; boshqa jo‘natmalar uchun — boshlangan har bir 200 kilometr uchun bir sutka. Yuk jo‘natuvchi, yukni oluvchilarning yuklarini, shu jumladan bo‘sh vagonlarni (konteynerlarni) yetkazib berish muddatlari yuklarni tashish uchun to‘lovni hisoblash masofasi, jo‘natmalar turlari va kunlik bosib o‘tilgan yo‘l me’yorlari asosida hisoblab chiqiladi. Xorijiy davlatlar temir yo‘llarining tranzit uchastkalarini kesib o‘tish va xalqaro qatnovlarda yuk tashishlarini amalga oshirishda yuklarni yetkazib berish muddatlari SMGS asosida hisoblanadi. 404. Yukni yetkazib berish muddatini hisoblash yukni tashish shartnomasi tuzilgan kundan keyingi kunning 0 — 00 soatidan boshlanadi. 405. Mazkur Qoidalarning  403-bandida  ko‘rsatilgan yuklarni yetkazib berish muddatlari quyidagi holatlarda uzaytiriladi: uch sutkaga — yukni jo‘natish va yetkazib kelishda u bilan bog‘liq bo‘lgan operatsiyalarga; bir sutkaga — yukning manzilini o‘zgartirish bilan bog‘liq operatsiyalarga; bir sutkaga — Temir yo‘llarda xavfli yuklarni tashish qoidalariga muvofiq xavfli yuklarni tashishda; bir sutkaga — to‘g‘ridan-to‘g‘ri aralash qatnovlarda tashiluvchi yuklarni boshqa transport turiga topshirish yoki boshqa transport turidan qabul qilishda. 406. O‘zining texnik xususiyatlariga ko‘ra tezlik cheklovini talab etuvchi, nogabaritli va alohida lokomotiv bilan maxsus poyezdlarda tashiluvchi yuklar uchun yetkazib berish muddati temir yo‘l transporti (tashuvchi) tomonidan belgilanadi. 407. Quyidagi holatlarda yuklarni yetkazib berish muddatlari kechikkanligi uchun ushbu kechikishlar muddatiga uzaytiriladi: chegara, bojxona, veterinariya, fitosanitariya nazorati va boshqa nazorat turlarini amalga oshirish; alohida shartlarda tashiluvchi yuklarning ma’lumotlari yukxatiga mos kelmasligi yoki yuklar bo‘yicha ehtiyot choralari qo‘llanilmaganligi aniqlansa; temir yo‘l stansiyalarida hayvonlarga suv berish yoki vagondan olib chiqish yoxud ularni veterinariya ko‘rigidan o‘tkazish; yuk jo‘natuvchi aybi bilan vagon, konteynerlarning yo‘l davomida ortiqcha og‘irligini tushirish, yukni yoki uning tarasini (qadog‘i) tuzatish hamda ortishga tuzatish kiritish, yuk ortiqcha ortilganini bartaraf etish; vagon, konteynerlarning yo‘l davomida temir yo‘l transportiga (tashuvchiga) bog‘liq bo‘lmagan hollarda yuzaga kelgan texnik va tijorat holatini tuzatish; yuk jo‘natuvchi, yukni oluvchi, temir yo‘l shoxobcha yo‘llari egalari va kontragentlarga bog‘liq bo‘lgan sabablarga ko‘ra temir yo‘l shoxobcha yo‘llarida vagonlarga o‘z vaqtida yuk ortish yoki tushirishni ta’minlash imkoniyati yo‘qligi oqibatida yetkazish manzilidagi temir yo‘l stansiyasi tomonidan ular qabul qilinmagani sababli harakatlanish yo‘li davomida temir yo‘l stansiyalarida vagonlarning kechikib qolishi; bitta yoki bir nechta yukni oluvchilar manziliga bitta yoki bir nechta yuk jo‘natuvchilar tomonidan yo‘l davomida joylashgan bitta yoki bir nechta temir yo‘l stansiyalarida refrijerator seksiyalariga yuk ortish yoki tushirishda mos ravishda yuk jo‘natuvchi, yukni oluvchi tomonidan refrijerator seksiyasini kechiktirish; qatnovda temir yo‘l transportining (tashuvchining) aybisiz yuzaga kelgan va tashishni boshlash yoki davom ettirishga vaqtincha xalaqit berayotgan uzilishlar; temir yo‘l transportiga (tashuvchiga) bog‘liq bo‘lmagan sabablarga ko‘ra sodir bo‘lgan boshqa kechikishlar. 408. Mazkur Qoidalarning  407-bandida  ko‘rsatilgan yuklarning kechikishi sabablari va kechikish vaqti haqida temir yo‘l transporti tomonidan ikki nusxada umumiy shakldagi dalolatnoma tuziladi. Dalolatnomaning birinchi nusxasi tashish hujjatlariga biriktiriladi va yetkazish manzilidagi temir yo‘l stansiyasiga yuk yetib kelgandan so‘ng yo‘l qaydnomasiga ilova qilinadi, ikkinchi nusxasi dalolatnoma tuzilgan temir yo‘l stansiyasida saqlanadi. Yukxati asl nusxasining “Temir yo‘l transporti (tashuvchi) belgilari” grafasida va yo‘l qaydnomasining “Yukning nomi” grafasida temir yo‘l transporti (tashuvchi) tomonidan “Vagon (konteyner) temir yo‘l stansiyasida_______ (sabab ko‘rsatiladi) uchun_________ (sana) _____ dan ______ (sana) gacha kechikdi, bu to‘g‘risida _____ yil___ ______dagi _____-son umumiy shakldagi dalolatnoma tuzildi” yozuvi qayd etiladi. Ushbu yozuv temir yo‘l stansiyasining vakolatli xodimi imzosi va stansiyaning kalendar shtempelini qo‘yish bilan tasdiqlanadi. 409. Yuk quyidagi hollarda o‘z vaqtida yetkazib berilgan deb hisoblanadi: 1) yetkazib berish belgilangan muddati tugashidan oldin yuk mavjud bo‘lgan vagon, konteyner yukni oluvchiga tushirish uchun taqdim etilganda; 2) yetkazib berish belgilangan muddati tugashidan oldin yetkazish manzilidagi temir yo‘l stansiyasida temir yo‘l transporti (tashuvchi) tomonidan yuk tushirilganda; 3) yetkazib berish belgilangan muddati tugashidan oldin yuk yetkazish manzilidagi temir yo‘l stansiyasiga yetib kelganda va: temir yo‘l transportiga (tashuvchiga) to‘lanishi lozim bo‘lgan to‘lovlar amalga oshirilmaganligi; yuk tushirish joyi band bo‘lganligi va temir yo‘l transportiga (tashuvchi) bog‘liq bo‘lmagan boshqa sabablar tufayli vagonlar kechikib taqdim etilganligi sababli yukni oluvchining ixtiyoriga topshirish imkoniyati bo‘lmaganda. Vagonlar (konteynerlar) qo‘yib berilishi kechikishi sabablari to‘g‘risida umumiy shaklda dalolatnoma tuziladi. 410. Bojxona nazorati ostidagi yuk yetkazish manzilidagi temir yo‘l stansiyasiga kelgani to‘g‘risida bojxona organlariga mazkur Qoidalarning  130-bandida  ko‘rsatilgan tartibda xabar berilgan sana yuklar yetkazish manziliga yetib kelingan sanasi hisoblanadi. Bunda, temir yo‘l transporti (tashuvchi) yukning yetkazish manzili temir yo‘l stansiyasida bojxona rasmiylashtiruvi bilan bog‘liq kechikishi uchun javobgar bo‘lmaydi. Yuk bojxona organining ish vaqti hisoblanmagan vaqtda kelgan bo‘lsa, yetkazib berish muddati yuk yetkazish manzilidagi temir yo‘l stansiyasiga kelgan vaqtdan boshlab, bojxona organi ishi boshlagan vaqtgacha uzaytiriladi. 411. Etkazib berish muddati tugagunga qadar yetkazish manzilidagi temir yo‘l stansiyasiga yetib kelganda, yukni oluvchi ixtiyoriga topshirilishi mumkin bo‘lganda va bu haqda temir yo‘l transporti (tashuvchi) yukni oluvchiga xabar berganda, bo‘sh vagon o‘z muddatida yetkazib berilgan deb hisoblanadi. 412. Yuk jo‘natuvchi (yukni oluvchi) va temir yo‘l transporti (tashuvchi) yuk tashish shartnomasida mazkur Qoidalarda ko‘rsatilgan yukni yetkazib berish muddatlaridan farqli muddatni belgilashi mumkin hamda bu haqda yukxatining “Yuk jo‘natuvchining arizalari va belgilari” grafasida tegishli belgi qayd etiladi. 27-bob. Boshqa transport turlari ishtirokida to‘g‘ridan-to‘g‘ri aralash qatnovda yuklarni tashish  413. Boshqa transport turlari ishtirokida to‘g‘ridan-to‘g‘ri aralash qatnovda yuklarni tashish O‘zbekiston Respublikasining “Transport to‘g‘risida”gi  Qonuni , Temir yo‘l ustavi va boshqa qonunchilik hujjatlarida belgilangan tartibda amalga oshiriladi. 28-bob. Yuklarni tashishda dalolatnomalarni tuzish 414. Temir yo‘l transporti (tashuvchi) va yuk jo‘natuvchilarning (yukni oluvchilarning) tashish vaqtidagi moddiy javobgarligi uchun asos bo‘lib xizmat qilishi mumkin bo‘lgan holatlar mazkur Qoidalarning  38-ilovasiga  muvofiq shakldagi tijorat dalolatnomasi va umumiy shakldagi dalolatnoma bilan tasdiqlanadi. Vagon va konteynerning texnik holati hamda shikastlanishi to‘g‘risida mazkur Qoidalarning  39 ,  40  va  41-ilovalarida  belgilangan shaklda dalolatnomalar tuziladi. 415. Temir yo‘l transporti (tashuvchi) va yuk jo‘natuvchi (yukni oluvchi) o‘rtasida elektron hujjat almashinuvi to‘g‘risida shartnoma mavjud bo‘lsa, tijorat dalolatnomasi, umumiy shakldagi dalolatnoma va boshqa dalolatnomalar elektron hujjat shaklida tuzilishi mumkin. Bunda, tegishli dalolatnomani saqlash va yuborish tartibi elektron hujjat almashinuvi to‘g‘risidagi shartnomada belgilanadi. Elektron hujjat shaklidagi dalolatnomalar zaruratga ko‘ra qog‘oz ko‘rinishida chop etilishi mumkin. Bunda, elektron dalolatnomaning asl nusxasini imzolagan shaxslarning lavozimi, familiyasi, ismi va otasining ismi to‘g‘risidagi ma’lumotlar tegishli grafalarga kiritiladi. Elektron dalolatnomaning qog‘oz nusxasi temir yo‘l stansiyasida temir yo‘l transportining (tashuvchining) vakolatli xodimi imzosi hamda kalendar shtempeli bilan tasdiqlanadi. 416. Tijorat dalolatnomalari temir yo‘l transportining (tashuvchining) vakolatli xodimi tomonidan temir yo‘l stansiyasida quyidagi holatlarni tasdiqlash uchun tuziladi: 1) yukning haqiqiy nomi, vazni yoki joylari soni tashish hujjatida ko‘rsatilgan ma’lumotlar bilan mos kelmasligi; 2) yukning buzilishi yoki shikastlanishi; 3) yukning hujjatsiz yoki hujjatlarning yuksiz aniqlanishi; 4) o‘g‘irlangan yukning temir yo‘l transportiga (tashuvchiga) qaytarilishi; 5) yukni hujjatlar bo‘yicha topshirish ishlari yuk idorasida (kassada) rasmiylashtirilganidan so‘ng temir yo‘l transporti (tashuvchi) tomonidan shoxobcha temir yo‘liga yuk 24 soat mobaynida topshirilmasligi. Bunda, tijorat dalolatnomasi faqat yukni oluvchi talabiga ko‘ra tuziladi. 417. Temir yo‘l transporti (tashuvchi) mazkur Qoidalarning  416-bandida  qayd etilgan holatlarni o‘zi aniqlagan yoki yukni oluvchi yoxud yuk jo‘natuvchi ushbu holatlarning hech bo‘lmaganda bittasi mavjudligini ko‘rsatgan bo‘lsa, temir yo‘l transporti (tashuvchi) tijorat dalolatnomasini tuzishi shart. Tijorat dalolatnomasida ma’lumotlar tashish hujjatlari, dalolatnomalar, vagon tarozisidagi o‘lchash va tortish kitoblari hamda boshqa hujjatlar asosida ko‘rsatiladi. Yuk og‘irligidagi farq yuk og‘irligining tabiiy kamayishi va tarozi ko‘rsatkichlaridagi tafovut me’yoridan ortiq bo‘lmagan hollarda tijorat dalolatnomasi tuzilmaydi, yuk topshirilishini rasmiylashtirish esa mazkur Qoidalarning  8-bobida  nazarda tutilgan tartibda amalga oshiriladi. 418. Tijorat dalolatnomalari quyidagi kunlarda tuziladi: 1) umumiy foydalanishdagi joylarda yukni tushirishda — tushirish kunida, yukni oluvchiga yukni topshirishda — topshirish kunida; 2) umumiy foydalanishda bo‘lmagan joylarda yukni tushirishda — yukni tushirish kunida. Bunda, yukni tekshirish ishlari tushirish vaqtida yoki bevosita tushirishdan so‘ng amalga oshirilishi kerak. Vagon tarasining og‘irligi yukni tushirish kunida uning vaznini tekshirgan temir yo‘l transportining (tashuvchining) vakolatli xodimidan boshqa xodim tomonidan tekshirilgan bo‘lsa, dalolatnomaning “D” bo‘limida yukning vaznini o‘lchashda va vagon tarasini tekshirishda qatnashgan temir yo‘l transportining (tashuvchining) vakolatli xodimlari ko‘rsatiladi. Dalolatnoma vagonning tarasini tekshirishda qatnashgan temir yo‘l transportining (tashuvchining) vakolatli xodimi tomonidan imzolanadi. 3) yukni yo‘l davomida tashishda — tijorat dalolatnomasini rasmiylashtirish lozim bo‘lgan holatlar aniqlangan kunda. 419. Tijorat dalolatnomalari uch nusxada tuziladi hamda elektron, qog‘oz shaklda yoki siyohlar bilan aniq, bo‘yashlarsiz, to‘g‘irlashlarsiz va hech qanday tuzatishlarsiz to‘ldiriladi. Har bir dalolatnomada temir yo‘l stansiyasining qatorli shtempeli qo‘yiladi. Dalolatnomaning birinchi nusxasi o‘rnatilgan tartibda tekshirish uchun yuboriladi, ikkinchi nusxasi yukni oluvchiga uning talabiga ko‘ra topshiriladi, uchinchi nusxasi esa temir yo‘l stansiyasi yig‘majildida saqlanadi. Temir yo‘l stansiyalari tomonidan tijorat dalolatnomalarni boshqa temir yo‘l stansiyalariga yuborish tartibi temir yo‘l transporti (tashuvchi) tomonidan belgilanadi. Tijorat dalolatnomasi jo‘natish temir yo‘l stansiyasi yoki yo‘lda joylashgan temir yo‘l stansiyasida tuzilgan bo‘lsa, dalolatnomaning ikkinchi nusxasi yukxatiga biriktiriladi va yetkazish manzilidagi temir yo‘l stansiyasiga yuboriladi. Tijorat dalolatnomasi tuzilganligi yuzasidan mazkur Qoidalarning  4  va  8-boblarida  nazarda tutilgan tartibda yukxati va yo‘l qaydnomasida belgi qayd etiladi. Yuklarni talon-taroj qilinganligi alomatlari aniqlanganda, shu jumladan yukning harakatlanish davomida keltirilgan zarar miqdoriga qaramay temir yo‘l transporti (tashuvchi) xizmat tekshiruvi uchun belgilangan muddatdan uch kundan kechikmagan holda, tijorat dalolatnomasi tuzgan stansiya hududiga qarashli transportda xavfsizlikni ta’minlash boshqarmasining hududiy bo‘linmalariga tijorat dalolatnomasi, yukxati, vagon varag‘i va boshqa hujjatlarni tasdiqlangan nusxalarini, ularning so‘rovnomalari asosida taqdim etishi shart. 420. Tijorat dalolatnomasida yuk holatining va nosozlik aniqlanishidagi vaziyatlarning aniq va to‘liq tavsifi yozilishi kerak. Dalolatnomada yukni tekshirish vaqtida aniqlangan, yuk kamomadi, buzilishi yoki shikastlanishining kelib chiqishiga sabab bo‘lishi mumkin bo‘lgan holatlar ham ko‘rsatilgan bo‘lishi lozim. Tijorat dalolatnomasiga tashish nosozligi sabablari yoki yuk jo‘natuvchi va temir yo‘l transporti (tashuvchi) aybdorligi to‘g‘risida hech qanday taxminlar kiritilishiga yo‘l qo‘yilmaydi. Tijorat dalolatnomasi blankasi grafalariga joylashtirilgan barcha savollarga aniq javoblar berilishi kerak. Qaytariluvchi ma’lumotlar o‘rniga chiziq chizish hamda qo‘shtirnoq belgisini qo‘yishga yo‘l qo‘yilmaydi. Tijorat dalolatnomasida yuk to‘g‘ri yoki noto‘g‘ri ortilganligi, joylashtirilganligi va mahkamlanganligi hamda ochiq harakatdagi temir yo‘l tarkibida tashilayotgan yuklar uchun himoya markirovkasi mavjudligi ko‘rsatilgan bo‘lishi kerak. Tez buziluvchan yuklarning buzilishi yuzasidan tijorat dalolatnomasi tuzilganda dalolatnomaning birinchi nusxasiga quyidagilar biriktiriladi: vagon-termoslarda tashishda nazorat ma’lumotlari; mashina sovutish va elektr isitish qurilmalari mavjud bo‘lgan refrijeratorli vagonlarda tashishda haroratlar kitobidan ko‘chirma. Bunda, tijorat dalolatnomasiga yo‘l davomida refrijeratorli vagonlardagi harorat rejimi to‘g‘risidagi ma’lumotlar kiritilishi kerak. Haqiqatga to‘g‘ri kelmaydigan ma’lumotlarni o‘z ichiga olgan tijorat dalolatnomasini yoki umumiy shakldagi dalolatnomani tuzgan yoki imzolagan shaxslar zimmasiga qonunchilikka muvofiq belgilangan tartibda javobgarlik yuklanadi. 421. Tijorat dalolatnomasi temir yo‘l transportining (tashuvchining) vakolatli xodimlari hamda tekshirishda ishtirok etgan yukni oluvchi tomonidan imzolanadi. 422. Tijorat dalolatnomalari tuzilgan hollarda vagonlardan yechilgan plombalar temir yo‘l transporti (tashuvchi) ixtiyorida qoladi. 423. Etkazish manzilidagi temir yo‘l stansiyasida tekshirish vaqtida yo‘l davomida joylashgan temir yo‘l stansiyasida tuzilgan dalolatnomadagi ma’lumotlar va yukning aslida mavjudligi va yetkazish manzilidagi temir yo‘l stansiyasidagi holati o‘rtasida farq aniqlanmasa, u holda temir yo‘l stansiyasi yangi dalolatnoma tuzmasdan yo‘l davomida joylashgan temir yo‘l stansiyasida tuzilgan dalolatnomaga “Yukni tekshirish chog‘ida mazkur dalolatnomaga qarshi farq aniqlanmadi” yozuvini qayd etishi kerak. Ushbu belgi temir yo‘l stansiyasining shtempeli va mazkur Qoidalarning  421-bandida  ko‘rsatilgan shaxslar imzosi bilan tasdiqlanadi. Ushbu dalolatnoma yukni oluvchiga uning talabiga binoan beriladi. Yo‘l davomida joylashgan temir yo‘l stansiyasida tuzilgan dalolatnomada mavjud bo‘lgan ma’lumotlar yukni tekshirish vaqtida aniqlangan ma’lumotlarga mos kelmagan holatlarda yangi tijorat dalolatnomasi tuziladi. 424. Yuklarning ekspertizasi mazkur Qoidalarning  8-bobida  ko‘zda tutilgan tartibda amalga oshiriladi. O‘tkazilgan ekspertiza to‘g‘risida tijorat dalolatnomasining “E” bo‘limiga belgi qo‘yilgan bo‘lishi kerak. 425. Yukni oluvchining talabiga binoan temir yo‘l stansiyasi uch kun ichida ushbu jo‘natma uchun tuzilgan tijorat dalolatnomasini berishi shart. Yukni oluvchilarga dalolatnomani berish temir yo‘l stansiyasi yig‘majildlarida saqlanadigan dalolatnoma nusxasiga imzo qo‘yish yo‘li bilan amalga oshiriladi, yukni oluvchining tijorat dalolatnomalarini olish yoki yukni qabul qilish huquqini beruvchi ishonchnomasiga ega bo‘lgan shaxs dalolatnoma berilishini tashkilotlar nomidan talab qiladi. Yo‘l davomida yoki temir yo‘l stansiyasi omboriga yukni tushirishda yuk jo‘natuvchi plombasiga ega bo‘lgan vagonda yukning but saqlanmaganligi aniqlanganligi to‘g‘risida dalolatnoma tuzilgan bo‘lsa, yetkazish manzilidagi temir yo‘l stansiyasi yukni topshirish chog‘ida u tomonidan tuzilgan dalolatnoma berilishidan qat’i nazar yukni oluvchiga bunday dalolatnomaning nusxasini berishi shart. Yuk topshirilgan kundan e’tiboran olti oy muddat davomida tuzilgan dalolatnomalar berilishini talab qilish mumkin. 426. Umumiy shakldagi dalolatnoma quyidagi holatlarni tasdiqlash uchun tuziladi: 1) yuk jo‘natuvchi tomonidan yukxatiga ilova qilingan hujjatlarning yo‘qolishi; 2) temir yo‘l shoxobcha yo‘li egasi va yukni oluvchiga bog‘liq sabablarga ko‘ra yetkazish manzilidagi temir yo‘l stansiyasi, oraliq va qo‘shni temir yo‘l stansiyalarida yukni tushirish, ortish-tushirish uchun qo‘yib berishini kutish natijasida vagonlarning turib qolishi; 3) yukni oluvchi vositalari yordamida yuk tushirilgandan so‘ng vagonlar yuk qoldiqlari va axlatdan tozalanmaganligi; 4) tsisterna va bunkerli yarim ochiq vagonlarning tashqari tomoni yuk quyilgan va to‘kilgandan so‘ng tozalanmaganligi. Sisterna va bunkerli yarim ochiq vagonlarda to‘liq to‘kilmagan yuk qoldiqlari aniqlanganda Suyuq yuklarni quyilgan holda tashish qoidalarida ko‘zda tutilgan dalolatnoma tuziladi; 5) yuk jo‘natuvchining roziligi bo‘yicha tozalanmagan vagonlar uning vositalari bilan yuk ortish uchun temir yo‘l transporti (tashuvchi) tomonidan qo‘yib berilishi; 6) yukxatida vagonga plomba qo‘yilganligi to‘g‘risida belgi bo‘la turib, vagonda plomba bo‘lmaganda, plomba shikastlanganda yoki almashtirilganda, bunda tijorat dalolatnomasini tuzish uchun asos bo‘ladigan holatlar mavjud bo‘lmasa, shuningdek yo‘l davomida yoki yetkazish manzilidagi temir yo‘l stansiyasida vagonlardagi qo‘rg‘oshinli plombalar noaniq yoki kuch ishlatish izlari bo‘lmagan kesilgan bo‘laklari aniqlansa, agar o‘qiluvchi belgilar yukxatidagi ma’lumotlarga mos kelsa va plombada temir yo‘l stansiyasi va temir yo‘l transporti (tashuvchi) nomini o‘qish mumkin bo‘lsa; 7) vagon yoki konteyner shikastlanganda; 8) yuk tashuvlari prognozi bajarilishini hisobga olish kartochkasiga, yuklarni qabul qilib topshiruvchisining eslatmasiga, vagonlarni qo‘yib berish va olib chiqish qaydnomasiga, qo‘shimcha yig‘imlar jamg‘arib boriladigan kartochkaga va boshqa taalluqli hujjatlarga imzo qo‘yishdan bosh tortish yoki rad etishda; 9) xususiy yoki ijaraga olingan vagon va konteynerlarning temir yo‘l transporti (tashuvchi) tomonidan o‘zboshimchalik bilan band qilinishida; 10) temir yo‘l transporti (tashuvchi) roziligisiz yuk jo‘natuvchilar, yukni oluvchilar, temir yo‘l shoxobcha yo‘li egasi tomonidan temir yo‘l transportining (tashuvchining) vagon va konteynerlaridan o‘zining ichki tashishlari uchun foydalanilishi; 11) tomonlarning moddiy javobgarligi uchun asos bo‘lib xizmat qilishi mumkin bo‘lgan boshqa holatlarni tasdiqlashda, bunda tijorat dalolatnomasi yoki boshqa maxsus shakldagi dalolatnoma tuzilishi talab qilinmasa; 12) yo‘l davomida vagonga o‘rnatilgan va yukxatida ko‘rsatilgan plombalar yo‘qligi aniqlangan hollarda, vagon joyida komissiya ishtirokida vagondagi yukning holati tekshiriladi. Bunda, talon-taroj alomatlari yo‘qligi hamda vagondagi yuk bir tekis va vagonning sig‘imi bo‘yicha yuklangan aniqlansa, yukning butligini saqlash maqsadida vagonga plomba o‘rnatiladi. Agar vagondagi yuklarning talon-taroj etilganligi alomati bo‘lsa, vagonga yukning butligini saqlash maqsadida plomba o‘rnatiladi hamda ushbu holat aniqlangan stansiyada vagondagi yukning tushirish va ortish uchun sharoiti bo‘lsa, tekshirish amalga oshiriladi. Agar aniqlangan stansiyada tekshirish uchun sharoit bo‘lmagan taqdirda, vagon tekshirish sharoiti bor eng yaqin yoki manzil stansiyasiga jo‘natiladi. Talon-taroj alomati aniqlangan hollarda transportda xavfsizlikni ta’minlash boshqarmasining hududiy bo‘linmalariga tezkor xabarnoma jo‘natiladi yoki ularga tezkor ravishda telefon orqali xabar beriladi. Umumiy shakldagi dalolatnomani tuzishda ishtirok etgan kamida ikki kishi tomonidan dalolatnoma imzolanishi shart. 427. Tomonlar umumiy shakldagi dalolatnomaga imzo qo‘yishdan bosh tortgan taqdirda, dalolatnomaga bu haqda yozib qo‘yiladi. Tomonlar umumiy shakldagi dalolatnomaning mazmuni yuzasidan dalolatnomaga ilova qilinadigan tushuntirish va mulohazalarini berishga, shuningdek mazkur dalolatnomaga imzo chekishdan bosh tortish sabablarini bayon etishga haqlidir. 428. Vagonning (konteynerning) texnik holati nosozligi oqibatida yukning oqib ketishi, buzilishi yoki namlanishi aniqlangan hollarda, tijorat dalolatnomasidan tashqari vagonning (konteynerning) texnik holati to‘g‘risidagi dalolatnoma tuziladi. Vagonning (konteynerning) texnik holati to‘g‘risidagi dalolatnoma vagonning (konteynerning) nosozligi aniqlangan kunda va tijorat dalolatnomasi tuzilgan kundan kech bo‘lmagan holda tuzilishi shart. Vagonning (konteynerning) texnik holati to‘g‘risidagi dalolatnomaning birinchi nusxasi tijorat dalolatnomasining birinchi nusxasiga biriktiriladi va ikkinchi nusxasi stansiya yig‘majildida qoladi. 429. Temir yo‘l transportining (tashuvchining) vakolatli xodimlari tijorat dalolatnomasini tuzishdan bosh tortganda yoki dalolatnoma mazkur Qoidalarning talablari buzilishiga yo‘l qo‘yilgan holda rasmiylashtirilganda, yukni oluvchi yukni temir yo‘l stansiyasidan olib chiqish vaqtigacha, umumiy foydalanishda bo‘lmagan joylarda yuk tushirishda esa yuk tekshirilgan vaqtdan e’tiboran 24 soat ichida temir yo‘l stansiyasi boshlig‘i orqali yoki bevosita temir yo‘l transportining (tashuvchining) hududiy bo‘linmasi boshlig‘iga bu haqda yozma ariza berish huquqiga ega. Temir yo‘l stansiyasi boshlig‘i orqali ariza berilganda, yukni oluvchiga ariza qabul qilinganligi to‘g‘risida arizaning nusxasiga belgi qo‘yiladi. Temir yo‘l transportining (tashuvchining) vakolatli xodimlari tomonidan umumiy shakldagi dalolatnomani tuzishdan bosh tortish holatlarida yuk jo‘natuvchi yoki yukni oluvchi temir yo‘l transportining (tashuvchining) hududiy bo‘linmasi boshlig‘iga shikoyat taqdim etadi. 430. Temir yo‘l transportining (tashuvchining) hududiy bo‘linmasi boshlig‘i tijorat dalolatnomasini tuzishdan bosh tortish yoki noto‘g‘ri rasmiylashtirish to‘g‘risidagi shikoyatga quyidagi muddatlarda javob berishi shart: tez buziluvchan yuklar bo‘yicha bir sutka ichida; boshqa yuklar bo‘yicha esa ariza qabul qilingan kundan uch sutka ichida. Yukni oluvchining shikoyati asoslangan bo‘lsa, temir yo‘l transportining (tashuvchining) hududiy bo‘linmasi boshlig‘i temir yo‘l transportining (tashuvchining) vakolatli xodimlariga tijorat dalolatnomasini tuzish yoki noto‘g‘ri rasmiylashtirilgan dalolatnomani almashtirish to‘g‘risida ko‘rsatma beradi. Bunda, yuk dalolatnomani tuzish munosabati bilan kechiktirilgan vaqt davomida saqlanganligi uchun yukni oluvchidan to‘lov undirilmaydi. 431. Xalqaro yo‘nalishlardagi tashishlar bo‘yicha tijorat dalolatnomalari SMGS va SMGSning xizmat yo‘riqnomasi talablariga muvofiq tuziladi. 29-bob. Talablarni taqdim etish va ko‘rib chiqish 432. Yuk jo‘natuvchi (yukni oluvchi) yoki uning vakillari tomonidan yuk yo‘qolgani, kamomadi, buzilishi yoki shikastlanishi xarajatlarini undirish to‘g‘risidagi talablar temir yo‘l transportiga (tashuvchiga) har bir yukxati bo‘yicha alohida taqdim etilishi lozim. Bitta temir yo‘l stansiyasida bitta yuk jo‘natuvchi tomonidan bitta yetkazish manzilidagi temir yo‘l stansiyasiga bitta yukni oluvchining manziliga yuborilgan bir xil turdagi yuklar uchun bir nechta yukxati bo‘yicha, lekin beshtadan ortiq bo‘lmagan bitta talab taqdim etilishi mumkin. Butun marshrut yoki vagonlar guruhi uchun bitta tijorat dalolatnomasi tuzilgan yuklar uchun esa dalolatnomada ko‘rsatilgan yukxatlari soniga muvofiq talablar taqdim etiladi. To‘g‘ridan-to‘g‘ri aralash qatnovda boshqa transport turlari ishtirokida tashilayotgan yuklar har xil punktlar orqali bir transport turidan boshqa transport turiga o‘tib kelgan bo‘lsa, bu yuklar uchun bir nechta yukxati bo‘yicha bitta talab taqdim etishga yo‘l qo‘yilmaydi. Yuk yo‘qolgani, kamomadi, buzilishi yoki shikastlanishi xarajatlarini undirish bilan bog‘liq bo‘lmagan talablar bitta talab arizasida taqdim etilishi mumkin. Ko‘rib chiqish uchun yuk hujjatlari yoki kvitansiyalar zarur bo‘lgan talab arizalari bunday hujjatlar zarur bo‘lmagan talablarni o‘zida birlashtirmasligi lozim. 433. Talab arizasida quyidagi ma’lumotlar qayd etilishi lozim: 1) talabning mazmuni va qisqacha asoslanishi; 2) talabning har bir alohida turi va har bir alohida hujjat bo‘yicha talab summasi; 3) talab arizasini taqdim etuvchining (bundan buyon matnda arizachi deb yuritiladi) pochta manzili to‘g‘risidagi ma’lumotlar (shahar, ko‘cha, uy raqami, pochta indeksi); 4) arizachining hisob raqami ochilgan bank bo‘limi va uning bank rekvizitlari; 5) talab arizasi raqami va tuzilgan sanasi. Talab arizalari tashkilot rahbari (uning o‘rinbosari) yoki arizachi tomonidan imzolanishi lozim. 434. Yuk yo‘qolganda yuk kvitansiyasining aslini taqdim etishning imkoni bo‘lmasa, arizachi jo‘natish temir yo‘l stansiyasining yuk jo‘natilganligi to‘g‘risidagi ma’lumotnomasini taqdim etadi. Jo‘natish temir yo‘l stansiyasi ma’lumotnomasida yukxatining raqami, vagon raqami, yetkazish manzilidagi temir yo‘l stansiyasi va temir yo‘l transporti (tashuvchilar), yuk jo‘natuvchining va yukni oluvchining nomi, yuk nomi, miqdori va og‘irligi, shuningdek yukni qabul qilish va jo‘natish sanasi ko‘rsatilgan bo‘lishi lozim. Jo‘natish temir yo‘l stansiyasi ma’lumotnomasi temir yo‘l stansiyasining kalendar shtempeli bilan tasdiqlanadi. 435. Yuk kamomadi to‘g‘risidagi talab arizasiga yuk og‘irligi tabiiy kamayishi me’yorini hisobga olgan holda tuzilgan talab summasining hisob-kitobi ilova qilinishi lozim, agar ushbu turdagi yukka tabiiy kamayish me’yori belgilangan bo‘lsa. Talab arizasida yuk og‘irligi tabiiy kamayishi me’yori hisob-kitobi ko‘rsatilgan bo‘lsa, talab summasining hisob-kitobi ilova qilinishi shart emas. 436. Jarimalar bo‘yicha hisob-kitoblardan kelib chiqadigan talablar yuzasidan arizalarga quyidagilar ilova qilinadi: 1) tashishlar prognozi bajarilmagani va yo‘nalishda yuk ortish ta’minlanmagani uchun jarima to‘lash to‘g‘risida — yuk tashishlar prognozini bajarish yuzasidan temir yo‘l stansiyasi tomonidan berilgan hisobga olish kartochkalari; 2) tozalanmagan vagonlar qo‘yib berilgani uchun jarima to‘lash to‘g‘risida — temir yo‘l stansiyasi tomonidan berilgan umumiy shakldagi dalolatnoma; 3) vagonlar turib qolgani uchun jarimani qaytarish to‘g‘risida — vagonlarni qo‘yib berish va olib chiqish qaydnomalari, temir yo‘l stansiyasi tomonidan berilgan umumiy shakldagi dalolatnomalar; 4) yuk kechikib yetkazib berilgani uchun jarima to‘lash to‘g‘risida — yukxati; 5) vagonlarga texnik me’yor yoki to‘liq yuk ko‘tarish qobiliyati (sig‘imi) doirasida yuk ortilmaganligi uchun jarimani qaytarish to‘g‘risida — jarima noto‘g‘ri undirilganini tasdiqlovchi hujjatlar; 6) temir yo‘l transporti (tashuvchi) tomonidan tashkilotlar va jismoniy shaxslarga tegishli bo‘lgan yoki ular tomonidan ijaraga olingan vagonlar (konteynerlar) o‘zboshimchalik bilan egallanganligi uchun jarima to‘lash to‘g‘risida — o‘zboshimchalik bilan egallanganlik holatini tasdiqlovchi hujjatlar, xususan yukxati yoki yuk kvitansiyalari, umumiy shakldagi dalolatnoma yoki boshqa dalillar, jarima miqdorining hisob-kitobi; 7) vagonlar yuk ortish va tushirish uchun kechikib qo‘yib berilgani, vagonlarni yuk ortish va tushirish joylaridan olib chiqish yoki temir yo‘l shoxobcha yo‘llaridan qabul qilish kechikkani uchun jarima to‘lash to‘g‘risida — vagonlarni qo‘yib berish va olib chiqish qaydnomalari, shuningdek vagonlar qo‘yib berish va olib chiqish uchun tayyorligi to‘g‘risida xabarnomalar, qo‘yib berish va olib chiqish muddatlarini ko‘rsatgan holda shartnomalardan ko‘chirmalar, tomonlardan biri yuqorida ko‘rsatilgan ikki tomonlama hujjatlarni imzolashdan bosh tortgan hollarda tuzilgan umumiy shakldagi dalolatnomalar; 8) tashkilotlar va jismoniy shaxslarga tegishli bo‘lgan yoki ular tomonidan ijaraga olingan harakatdagi tarkib (konteynerlar) temir yo‘l transporti (tashuvchi) tomonidan shikastlanganligi uchun jarima to‘lash to‘g‘risida — temir yo‘l transporti (tashuvchi) tomonidan berilgan umumiy shakldagi dalolatnoma, texnik dalolatnoma, ko‘rsatilgan harakatdagi tarkib (konteyner) temir yo‘l tomonidan shikastlanganini tasdiqlovchi hujjatlar yoxud temir yo‘l transporti (tashuvchi) ushbu dalolatnomalarni berishdan bosh tortishiga nisbatan shikoyat qilinganini tasdiqlovchi dalillar va yetkazilgan shikastlanish fakti va miqdorini tasdiqlovchi boshqa hujjatlar hamda talab summasining hisob-kitobi; 9) yuk jo‘natuvchi, yukni oluvchi, temir yo‘l shoxobcha yo‘llari egasi tomonidan temir yo‘l transporti (tashuvchi) parki vagonlari va konteynerlaridan temir yo‘l transportining (tashuvchining) ruxsatisiz o‘z ichki tashishlarida foydalanilgani uchun jarimalarni qaytarish to‘g‘risida — jarima noto‘g‘ri hisoblanganini (undirilgani) tasdiqlovchi hujjatlar. Jarimalarni hamda qo‘shimcha ish va xizmatlar uchun to‘lovlarni qaytarish to‘g‘risidagi talab arizalariga mazkur Qoidalarda ko‘rsatilgan hujjatlardan tashqari jarimalar hamda qo‘shimcha ish va xizmatlar uchun to‘lovlar to‘langanini tasdiqlovchi hujjat (bankdan olingan to‘lov talabnomasi va ushbu talabnoma to‘langani haqida bosh buxgalter tomonidan imzolangan ma’lumotnoma, kvitansiya yoki temir yo‘l transporti tomonidan jarima yoki to‘lovlarning ushbu summasi to‘lovni amalga oshirish uchun taqdim etilganini tasdiqlovchi hujjat) ilova qilinishi lozim. Talab arizalariga talab mazmuniga taalluqli bo‘lmagan hujjatlar ilova qilinmaydi. 437. Yuk jo‘natuvchi va yukni oluvchi o‘rtasidagi me’yorlangan va haqiqiy namlikni hisobga olgan holda hisob-kitob qilinadigan yukning kamomadi to‘g‘risidagi talab arizalariga yuk qanday namlikda jo‘natilganini tasdiqlovchi hujjat va kelgan yukning namlik darajasi bo‘yicha tahlil ma’lumotlari ilova qilinadi, agar shunday tahlil o‘tkazilgan bo‘lsa. 438. Tez buziluvchan yuk buzilganligi uchun talab arizasiga temir yo‘l transporti (tashuvchi) ishtirokida o‘tkazilgan ekspertiza dalolatnomasi ilova qilinishi lozim. 439. Temir yo‘l transportiga (tashuvchiga) talablar 6 oylik muddat mobaynida, jarimalarni to‘lashga oid talablar esa 45 kun mobaynida taqdim etilishi mumkin. Ko‘rsatilgan muddatlar quyidagicha hisoblanadi: 1) yuk topshirilgan kunidan boshlab — yukning buzilishi, shikastlanishi yoki kamomadi bo‘yicha zararni qoplash to‘g‘risidagi talablar bo‘yicha; 2) yetkazib berish muddati tugagandan boshlab 30 sutka o‘tgach — yukning yo‘qotilganligi bo‘yicha zararni qoplash to‘g‘risidagi talablar bo‘yicha; 3) yukni yetkazib berish muddati o‘tkazib yuborganligi to‘g‘risidagi talablar bo‘yicha yukni topshirgan kunidan boshlab; 4) jarimani to‘lash uchun o‘rnatilgan 5 kunlik muddatning tugashi bilan — yuk tashish rejasini bajarmaganlik uchun jarima undirish to‘g‘risidagi talablar bo‘yicha; 5) talab arizachisi tomonidan jarima hisoblanganligi to‘g‘risidagi temir yo‘lning to‘lov talabnomasi (schetni) nusxasini olgan kunidan boshlab — vagonlarning turib qolganligi va konteynerlar ushlanib qolganligi uchun jarimani va boshqa jarimalarni qaytarish to‘g‘risidagi talablar bo‘yicha; 6) boshqa barcha holatlarda — talabni taqdim etish uchun asos bo‘ladigan hodisa sodir bo‘lgan kundan boshlab. 440. Temir yo‘l transportining (tashuvchining) talablarni ko‘rib chiqish topshirilgan bo‘linmasiga bevosita qo‘lda yetkazib berilgan talablar, talabning ikkinchi nusxasida temir yo‘l transportini (tashuvchini) vakolatli xodimining belgisi bilan qabul qilinadi. Talab arizasi pochta orqali jo‘natilganda qabul qiluvchiga topshirilgan yoki bevosita temir yo‘l transportiga (tashuvchiga) qo‘lda yetkazib berilgan kuni talab taqdim etilgan kun deb hisoblanadi. Agar talab arizasini berish muddati bayram kuni yoki haftaning dam olish kuni tugaydigan bo‘lsa va agar talab arizasi ulardan keyingi birinchi ish kunida pochtaga topshirilgan yoki bevosita temir yo‘l transportiga (tashuvchiga) qo‘lda yetkazib berilgan bo‘lsa, talab qo‘yib berish muddati o‘tgan hisoblanmaydi. Agar yuk marshrut yoki vagonlar guruhi bilan bitta yukxati bo‘yicha kelayotgan bo‘lsa va yetkazish manzilidagi temir yo‘l stansiyasida bu yuk asosiy yukxati bo‘yicha va qo‘shimcha yo‘l qaydnomalari bo‘yicha topshirilgan bo‘lsa, bunday yuk hujjatlari bo‘yicha talab taqdim etish muddatlarining boshlanishi yuk oxirgi qismini qo‘shimcha yo‘l qaydnomasi bo‘yicha berilgan paytdan hisoblanadi. 441. Agar talab Temir yo‘l ustavining talablarini buzgan holda berilgan bo‘lsa, bunday talab temir yo‘l transporti (tashuvchi) tomonidan arizachiga ko‘rib chiqilmasdan talab olingan kundan boshlab 10 kundan kechiktirmay qaytariladi. Bunda, arizachi Temir yo‘l ustavida belgilangan muddatlarda zarur hujjatlarni ilova qilgan holda talab arizasi bilan qayta murojaat qilish huquqiga ega. 442. Yo‘qotish va shikastlanish to‘g‘risidagi talablar qondirilishida qoplanishi lozim bo‘lgan yuklarning qiymati Temir yo‘l ustavida belgilangan tartibda aniqlanadi. 443. Temir yo‘l transporti (tashuvchi) talab taqdim etilgan kundan boshlab quyidagi muddatlarda taqdim etilgan talabni ko‘rib chiqishi va uni qondirilishi yoki rad etilishi to‘g‘risida arizachini xabardor etishi shart: 3 oy mobaynida — temir yo‘l qatnovlarda tashishda yuzaga kelgan talablar bo‘yicha; 45 kun mobaynida — jarimalarni to‘lash to‘g‘risidagi talablar bo‘yicha. Agar temir yo‘l transporti (tashuvchi) talabni rad etsa, xabarnomada shikoyatni rad etish sabablari ko‘rsatilishi lozim. Xabarnomani temir yo‘l transporti (tashuvchi) rahbari yoki u tomonidan vakolat berilgan shaxs imzolaydi. 444. Agar talab temir yo‘l transporti (tashuvchi) tomonidan arizachiga noma’lum bo‘lgan dalolatnomaga asosan rad etilgan bo‘lsa, bunda temir yo‘l transporti (tashuvchi) arizachiga xabarnoma bilan birga arizachiga noma’lum bo‘lgan dalolatnoma nusxasini ham yuboradi. 445. Talab to‘liq miqdorda qanoatlantirilganda, arizachi taqdim etgan hujjatlar qaytarilmaydi va temir yo‘l transporti (tashuvchi) ish jildlarida qoldiriladi. 446. Eksport va import yuklariga da’volarni topshirish va ko‘rib chiqish SMGS va SMGSning xizmat yo‘riqnomasi talablariga muvofiq amalga oshiriladi. 30-bob. Temir yo‘l shoxobcha yo‘llaridan foydalanish shartlari hamda vagonlarni qo‘yib berish va olib chiqish tartibi 1-§. Umumiy shartlar 447. Temir yo‘l shoxobcha yo‘llariga texnik xizmat ko‘rsatish va ularni ta’mirlash ishlari bo‘yicha majburiyatlar ularning tegishliligiga qarab aniqlanadi. Infratuzilma egasiga tegishli temir yo‘l shoxobcha yo‘llaridan foydalanuvchi yuk jo‘natuvchilar, yukni oluvchilar temir yo‘l shoxobcha yo‘llarini chiqindilardan, qor, yuk qoldiqlaridan, begona o‘tlardan tozalab turishlari, yog‘ingarchilik va oqava suvlar o‘tishini, egallab turgan hudud chegarasida temir yo‘l shoxobcha yo‘llarining (yuklarni ortish va tushirish joylari) yoritilishini ta’minlashlari, shuningdek temir yo‘llarda begona buyumlar bo‘lishiga yo‘l qo‘ymasliklari lozim. 448. Temir yo‘l shoxobcha yo‘llari umumiy foydalanish temir yo‘llari bilan chegaradosh bo‘ladi. Temir yo‘l shoxobcha yo‘llarining chegarasi “Temir yo‘l shoxobcha yo‘l chegarasi” belgisi bilan belgilanadi. Ushbu belgining o‘rnatish joyi infratuzilma egasi tomonidan shoxobcha egasi bilan kelishilgan holda aniqlanadi. Yuk jo‘natuvchilar va yukni oluvchilar temir yo‘l shoxobcha yo‘llarida ortish gabaritini, vagonlarni tozalash, vagonga ortilgan yuk og‘irligini nazorat qilish uchun gabarit darvoza, kuzatuv minorasi, tarozi va boshqa texnik moslamalardan foydalanishlari kerak. 449. Temir yo‘l shoxobcha yo‘llari tasdiqlangan loyiha va texnik hujjatlariga muvofiq bo‘lishi kerak. Temir yo‘l shoxobcha yo‘llari doimiy yoki vaqtinchalik foydalanish uchun ochilishi mumkin. 450. Har bir temir yo‘l shoxobcha yo‘llari uchun uning egasi tomonidan reja, temir yo‘llarning chizmasi, texnik pasporti, bo‘ylama kesimi va sun’iy inshootlar chizmalari ishlab chiqilishi kerak. Ushbu hujjatlar to‘plami temir yo‘l shoxobcha yo‘lini foydalanishga qabul qilishda infratuzilma egasiga taqdim etiladi. Temir yo‘l shoxobcha yo‘llarining texnik pasportida relslar, shpallar, temir yo‘l ballasti, yer qatlami, ombor binolari, maydonchalar, inshootlar, shaxsiy harakat tarkibi, manyovr vositalari, tarozi uskunalari, ortish, tushirish, vagonlarni tozalash va yuvish uchun mo‘ljallangan mexanizmlar va qurilmalar, vagon bilan manyovr ishlarini bajarishda qo‘llaniladigan mexanizm va qurilmalar mavjudligi, shuningdek saralash tepaligi, tortish yo‘llari, poyezd va manyovr ishlarida qo‘llaniladigan signallashtirish, markazlashtirish, bloklashtirish va aloqa qurilmalari hamda boshqa qurilma va mexanizmlar mavjudligi ko‘rsatiladi. Yangi obyektlar foydalanishga topshirilganda yoki ular yopilgan hollarda shoxobcha egasi texnik pasportga tegishli o‘zgartirishlarni o‘z vaqtida kiritadi va texnik pasportning bir nusxasini infratuzilma egasiga topshiradi, unga pasportga kiritilgan o‘zgartirishlar to‘g‘risida tegishli hujjatlar ilova qilingan holda xabar beradi. Infratuzilma egasi temir yo‘l shoxobcha yo‘llariga tutashgan temir yo‘l stansiyasi texnik-ma’muriy dalolatnomasiga o‘zgartirish kiritilishini ta’minlaydi va texnik-ma’muriy dalolatnomasiga temir yo‘l shoxobcha yo‘llari qaydnomasini ilova qiladi. 451. Har bir temir yo‘l shoxobcha yo‘llari uchun xizmat ko‘rsatish va temir yo‘l shoxobcha yo‘llarida harakatni tashkil qilish bo‘yicha yo‘riqnoma tuziladi (bundan buyon matnda yo‘riqnoma deb yuritiladi). Yo‘riqnoma shoxobcha egasi va kontragent tomonidan ishlab chiqiladi va stansiya boshlig‘i bilan kelishiladi hamda infratuzilma egasi tomonidan tasdiqlanadi. Yo‘riqnomada temir yo‘l shoxobcha yo‘llarining yo‘llar tizimi xususiyati, “Temir yo‘l shoxobcha yo‘l chegarasi” belgisi o‘rnatiladigan joy, temir yo‘l shoxobcha yo‘llarida harakatlanishga ruxsat etilgan poyezd og‘irlik me’yori va uzunligi, ruxsat etilgan maksimal harakat tezligi, lokomotivlar turi, manyovr harakatlanish tartibi, stryelkali o‘tkazgichlar normal holati, mavjud signallar va ularning joylashishi, vagonlar mahkamlash me’yorlari va poyezdlar harakat xavfsizligi, harakatdagi temir yo‘l tarkibi va yuklar butligini ta’minlash bilan bog‘liq boshqa qoidalar ko‘rsatib o‘tiladi. Yo‘riqnoma tasdiqlangunga qadar temir yo‘l shoxobcha yo‘llariga vagonlarni qo‘yib berish taqiqlanadi. Temir yo‘l shoxobcha yo‘llarining texnik jihozlanishi va uning ishlash texnologiyasi o‘zgargan taqdirda yo‘riqnoma qayta ko‘rib chiqiladi. Shoxobcha egasi o‘zgargan taqdirda, ushbu Qoidalarda belgilangan tartibda yangi yo‘riqnoma tasdiqlanadi. Yo‘riqnomaning shakli, uni tuzish va yuritish tartibi temir yo‘l (infratuzilma egasi) tomonidan belgilanadi. 452. Infratuzilma egasiga (tashuvchiga) tegishli bo‘lmagan harakatdagi temir yo‘l tarkibining umumiy foydalanishdagi temir yo‘llariga chiqish, shuningdek harakat xavfsizligini ta’minlash yuzasidan temir yo‘l shoxobcha yo‘lini texnik ko‘rikdan o‘tkazish (tekshirish) O‘zbekiston Respublikasi Vazirlar Mahkamasining 2022-yil 22-fevraldagi 86-son qarori bilan tasdiqlangan Maxsus elektron tizim orqali ruxsat etish xususiyatiga ega ayrim hujjatlarni berish tartib-taomillari to‘g‘risidagi yagona nizomning  27-ilovasida  belgilangan tartibda amalga oshiriladi. 2-§. Temir yo‘l shoxobcha yo‘llaridan foydalanish, vagonlarni qo‘yib berish va olib chiqish shartnomalari tuzish tartibi va shartlari 453. Temir yo‘l shoxobcha yo‘llari tegishliligiga qarab infratuzilma egasi (tashuvchi) va shoxobcha egasi, kontragent o‘rtasida temir yo‘l shoxobcha yo‘lidan foydalanish shartnomasi yoki vagonlarni qo‘yib berish va olib chiqish shartnomasi tuziladi. Temir yo‘l shoxobcha yo‘lidan foydalanish shartnomasi yoki vagonlarni qo‘yib berish va olib chiqish shartnomasi infratuzilma egasi (tashuvchi), shoxobcha egasi va kontragent o‘rtasida elektron shaklda elektron raqamli imzo bilan (ERI) tasdiqlash orqali tuzilishi mumkin. 454. Temir yo‘l shoxobcha yo‘llaridan foydalanish shartnomasi: temir yo‘l shoxobcha yo‘liga xizmat ko‘rsatish shoxobcha egasiga tegishli lokomotiv bilan amalga oshirilganda, infratuzilma egasi (tashuvchi) va shoxobcha egasi o‘rtasida; temir yo‘l shoxobcha yo‘liga xizmat ko‘rsatish infratuzilma egasiga (tashuvchiga) tegishli lokomotiv bilan amalga oshirilganda, infratuzilma egasi (tashuvchi) va shoxobcha egasi o‘rtasida; temir yo‘l shoxobcha yo‘llariga xizmat ko‘rsatish kontragentga tegishli lokomotiv bilan amalga oshirilganda, infratuzilma egasi (tashuvchi) va kontragent o‘rtasida tuziladi. Bunda, shartnoma faqat shoxobcha egasining vagonlarni kontragent tomonidan ortish, tushirish joylariga o‘tkazishga roziligi asosida tuzilishi mumkin. Ushbu rozilik shoxobcha egasining temir yo‘l shoxobcha yo‘llaridan foydalanish shartnomasidagi imzosi va muhri yoki yozma roziligi bilan tasdiqlanadi. 455. Vagonlarni qo‘yib berish va olib chiqish shartnomasi temir yo‘l shoxobcha yo‘liga xizmat ko‘rsatish infratuzilma egasiga (tashuvchiga) tegishli lokomotiv bilan amalga oshirilganda infratuzilma egasi (tashuvchi) va kontragent o‘rtasida tuziladi. Bunda, shartnoma faqat shoxobcha egasining vagonlarni kontragent tomonidan ortish, tushirish joylariga qo‘yib berish va olib chiqishga roziligi asosida tuzilishi mumkin. Ushbu rozilik shoxobcha egasining vagonlarni qo‘yib berish va olib chiqish shartnomasidagi imzosi va muhri yoki yozma roziligi bilan tasdiqlanadi. 456. Kontragent va shoxobcha egasi orasidagi munosabatlar ular o‘rtasida tuzilgan shartnoma bilan tartibga solinadi. Shartnomada kontragentga transport xizmatini ko‘rsatish, shoxobcha egasining temir yo‘l shoxobcha yo‘llaridan foydalanish tartibi, shoxobcha egasining yoki kontragentning lokomotivi bilan qabul qilib topshirish yo‘llariga (yo‘llaridan) vagonlarni qo‘yib berish va olib chiqish tartibi, vagonlar va konteynerlarning turib qolganligi, foydalanganligi va ularni shikastlanganligi uchun javobgarlik va boshqa masalalar kelishib olinadi. Infratuzilma egasining (tashuvchining) lokomotivi bilan kontragentga xizmat ko‘rsatilganda, infratuzilma egasi (tashuvchi) va kontragent o‘rtasida vagonlarni qo‘yib berish va olib chiqish shartnomasi tuziladi hamda vagonlar, konteynerlar shikastlanishi, ulardan temir yo‘l shoxobcha yo‘lida foydalanganlik hamda tutashgan temir yo‘l stansiyasida vagon va konteynerlarni qo‘yib berishga qadar turib qolishi bilan bog‘liq javobgarlik ular o‘rtasida tartibga solinadi. 457. Temir yo‘l stansiyasiga alohida tutashgan bir nechta temir yo‘l shoxobcha yo‘llariga ega tashkilotlarga xizmat ko‘rsatishda temir yo‘l shoxobcha yo‘llaridan foydalanish shartnomasi yoki vagonlarni qo‘yib berish va olib chiqish shartnomasi tutashgan har bir temir yo‘l shoxobcha yo‘llari uchun alohida tuziladi. Infratuzilma egasi (tashuvchi) va xizmat ko‘rsatiladigan tashkilot o‘rtasidagi kelishuvga asosan yagona shartnoma tuzilishi mumkin. 458. Temir yo‘l shoxobcha yo‘llaridan foydalanish shartnomasi va vagonlarni qo‘yib berish va olib chiqish shartnomasi vagonlar qo‘yib berish va olib chiqish tartibi, qabul-qilib topshirish operatsiyalarini bajarish joyi va tartibi, temir yo‘l shoxobcha yo‘llariga bir vaqtda topshiriladigan vagonlar soni, qo‘yib berish va olib chiqish yig‘imini hisoblash uchun zarur ma’lumotlar va infratuzilma egasiga (tashuvchiga) belgilangan to‘lovlarni kiritish tartibi, ortish,tushirish joylari (frontlar o‘lchamlari) sig‘imi, vagonlar bilan ortish-tushirish ishlarini bajarish texnologik me’yorlari, tomonlarning o‘zaro majburiyatlari va boshqa tartiblarni belgilaydi. 459. Temir yo‘l shoxobcha yo‘llaridan foydalanish shartnomasi va vagonlarni qo‘yib berish va olib chiqish shartnomasi 5 yilgacha muddatga tuziladi. Shartnomalarni qayta tuzish davrida nizolar hal qilingunga qadar barcha munosabatlar, agar tomonlar o‘rtasida avvalgi shartnomalar amal qilish muddatini uzaytirish bo‘yicha tegishli kelishuv mavjud bo‘lsa, kelishmovchiliklar avval tuzilgan shartnomalar shartlari bilan tartibga solinadi. Temir yo‘l shoxobcha yo‘llaridan foydalanish shartnomalari va vagonlarni qo‘yib berish va olib chiqish shartnomalari bilan ularning amal qilish muddatlari tugagunga qadar temir yo‘l stansiyasi yoki temir yo‘l shoxobcha yo‘llari texnik jihozlanishi yoki ishlash texnologiyasi o‘zgargan taqdirda shartnoma shartlariga o‘zgartirish kiritish yoki bu shartnomalarni qayta tuzish tartibi ko‘zda tutiladi. Mazkur shartnomalarga o‘zgartirish va qo‘shimchalar kiritish loyihasi ushbu Qoidalar  464-bandida  belgilangan tartib va muddatlarda ishlab chiqiladi. 460. Agar shoxobcha egasi yoki kontragent o‘zgargan bo‘lsa, yangi shoxobcha egasi, kontragent yoki infratuzilma egasi (tashuvchi) o‘rtasida temir yo‘l shoxobcha yo‘llaridan foydalanish yoki vagonlarni qo‘yib berish va olib chiqish bo‘yicha yangi shartnomalar tuziladi. Bunday o‘zgarish haqida infratuzilma egasi (tashuvchi) shoxobcha egasi yoki kontragent tomonidan o‘zgarish sodir bo‘lgan vaqtdan boshlab 10 kun ichida xabardor qilinishi kerak. 461. Infratuzilma egasi (tashuvchi) shoxobcha egasi yoki kontragent bilan temir yo‘l shoxobcha yo‘llaridan foydalanish shartnomasi yoki vagonlarni qo‘yib berish va olib chiqish bo‘yicha tuzilgan shartnomalarning amal qilish muddati tugashidan kamida ikki oy avval yangi shartnoma loyihasini ishlab chiqishga kirishishlari kerak. 462. Temir yo‘l shoxobcha yo‘llaridan foydalanish shartnomasi yoki vagonlarni qo‘yib berish va olib chiqish shartnomalari tuzilishdan avval uning shartlarini aniqlab olish uchun infratuzilma egasi (tashuvchi) shoxobcha egasi yoki kontragent bilan hamkorlikda temir yo‘l shoxobcha yo‘li va uning texnik jihozlanishini tekshiruvdan o‘tkazadilar. Tekshirish natijalari mazkur Qoidalarning  42-ilovasiga  muvofiq shakldagi temir yo‘l shoxobcha yo‘llari ish sharoitlarini tekshirish dalolatnomasi bilan (bundan keyingi matnda tekshirish dalolatnomasi deb yuritiladi) rasmiylashtiriladi. 463. Tekshirish dalolatnomasi tekshirishda ishtirok etgan infratuzilma egasi (tashuvchi), shoxobcha egasi va kontragent yoki ularning vakillari tomonidan imzolanadi. Tekshirishda ishtirok etgan tomonlar yoki ularning vakillari tekshirish dalolatnomasini imzolashdan bosh tortganda, unda yozma ravishda yoki dalolatnomaga biriktirilgan alohida varaqda o‘zining e’tirozlarini ko‘rsatib o‘tadi. Tekshirish dalolatnomasi uch nusxada tuziladi, birinchi nusxasi shoxobcha egasi yoki kontragentda, ikkinchi nusxasi tutashgan temir yo‘l stansiyasida, uchinchi nusxasi infratuzilma egasida (tashuvchida) qoladi. 464. Temir yo‘l shoxobcha yo‘llaridan foydalanish shartnomasi yoki vagonlarni qo‘yib berish va olib chiqish shartnomasi quyidagi tartibda tuziladi. Temir yo‘l shoxobcha yo‘llaridan foydalanish shartnomasi yoki vagonlarni qo‘yib berish va olib chiqish shartnomasi loyihasi infratuzilma egasi (tashuvchi) tomonidan ishlab chiqiladi. Infratuzilma egasi (tashuvchi) tomonidan imzolangan shartnoma loyihasining ikki nusxasi imzolash uchun shoxobcha egasi yoki kontragentga yuboriladi, ular qabul qilingan shartnoma loyihasini imzolaydilar va uni 30 kunlik muddatda infratuzilma egasiga (tashuvchiga) qaytaradilar. Ushbu muddat shartnoma loyihasini to‘g‘ridan-to‘g‘ri yetkazib berishda shartnoma loyihasini qabul qilib olgani haqida manzildagi shaxsning lavozimi va familiyasi ko‘rsatilgan yozuvi qayd etilgan va imzosi qo‘yilgan (pochta orqali jo‘natilganda qabul qiluvchiga topshirilgan kundan yoki xabarnoma orqali jo‘natilganda — xabarnomada qabul qiluvchiga topshirilgan sana ko‘rsatilgan kundan) kundan boshlab hisoblanadi. Kelishuvga erishilmaganda nizolar qonunchilik hujjatlarida belgilangan tartibda ko‘rib chiqiladi. Temir yo‘l shoxobcha yo‘llaridan foydalanish shartlari, infratuzilma egasiga (tashuvchiga) to‘lanishi lozim bo‘lgan to‘lovlar qiymati va to‘lash tartibi o‘zgargan hollarda, tomonlar temir yo‘l shoxobcha yo‘lidan foydalanish shartnomasi yoki vagonlarni qo‘yib berish va olib chiqish shartnomasiga tegishli o‘zgartirishlar va qo‘shimchalar kiritishlari lozim. 465. Yuk jo‘natuvchilar, yukni oluvchilarga shoxobcha egasi yoki kontragentga tegishli lokomotivlar bilan xizmat ko‘rsatilganda vagonlarni va yuklarni topshirish operatsiyalari infratuzilma egasi (tashuvchi) va shoxobcha egasi yoki kontragent o‘rtasida amalga oshiriladi. Shoxobcha egasi yoki kontragent tashuvchiga yuk jo‘natuvchi, yukni oluvchining tegishli ishonchnomalarini taqdim etishlari kerak. 466. Umumiy foydalanishdagi temir yo‘l transporti tarkibiga kiruvchi tashkilotlar bilan temir yo‘l shoxobcha yo‘llaridan foydalanish shartnomasi va vagonlarni qo‘yib berish va olib chiqish shartnomasi tuzilmaydi. Vagonlarni qo‘yib berish va olib chiqish tartibi, vagonlar, konteynerlarning temir yo‘l shoxobcha yo‘llarida turish vaqtini hisobga olish va temir yo‘l tizimiga kiruvchi tashkilotlar va alohida tarkibiy bo‘linmalar (filiallar)ga xizmat ko‘rsatuvchi shoxobcha temir yo‘llaridan foydalanish shartlari temir yo‘l transporti tomonidan belgilanadi. 467. Shoxobcha egasi bo‘lmagan, shuningdek o‘ziga tegishli bo‘lmagan temir yo‘l shoxobcha yo‘llarida ombor va ortish-tushirish maydonchalariga ega bo‘lmagan yuk jo‘natuvchilar va yukni oluvchilarning ishi vaqtinchalik xaraktyerga ega bo‘lsa va tomonlar o‘rtasida kelishmovchiliklar mavjud bo‘lmasa vagonlarni temir yo‘l shoxobcha yo‘llariga qo‘yib berish va olib chiqish ishlari, yuk jo‘natuvchi yoki yukni oluvchi bilan shoxobcha egasi yoki kontragent va infratuzilma egasi (tashuvchi) o‘rtasida tuziladigan vaqtinchalik kelishuv asosida amalga oshirilishi mumkin. Ushbu kelishuvda uning amal qilish muddati, to‘lovni amalga oshiruvchi, vagonlarni qo‘yib berish va olib chiqish tartibi, vagonlar, tomonlar majburiyatlari va transport xizmatlarini ko‘rsatish bilan bog‘liq boshqa holatlar ko‘rsatiladi. Ish uzoq muddatli xaraktyerga ega bo‘lganda, yuk jo‘natuvchi (yukni oluvchi) bo‘yicha infratuzilma egasi (tashuvchi) bilan shaxobcha egasi o‘rtasida vagonlar qo‘yib berish va olib chiqish shartnomasiga qo‘shimcha kiritiladi. 3-§. Vagonlarni qo‘yib berish va olib chiqish  468. Temir yo‘l shoxobcha yo‘llariga shoxobcha egasi yoki kontragentga tegishli lokomotivlar xizmat ko‘rsatganda, vagonlar infratuzilma egasi (tashuvchi) lokomotivlari bilan temir yo‘l shoxobcha yo‘llaridan foydalanish shartnomasi yoki vagonlarni qo‘yib berish va olib chiqish shartnomasida belgilangan vagonlarni qabul qilib topshirish yo‘llariga qo‘yib beriladi. Vagonlarni keyingi harakatlanishi, ortish, tushirish joylariga tarqatish va qabul qilib topshirish yo‘liga qaytarish shoxobcha egasi yoki kontragentga tegishli lokomotiv bilan amalga oshiriladi. Qabul qilib topshirish yo‘llari sifatida umumiy foydalanishdagi temir yo‘llar va temir yo‘l shoxobcha yo‘llari ishlatilishi mumkin. Temir yo‘l shoxobcha yo‘llariga infratuzilma egasi (tashuvchi) lokomotivi bilan xizmat ko‘rsatilsa, vagonlar to‘g‘ridan-to‘g‘ri temir yo‘l shoxobcha yo‘llariga (temir yo‘l shoxobcha yo‘llaridan) ortish, tushirish joylariga qo‘yib beriladi va olib chiqiladi. 469. Temir yo‘l shoxobcha yo‘llariga infratuzilma egasi (tashuvchi) lokomotivi bilan xizmat ko‘rsatilganda, vagonlar, konteynerlar va yuklarni topshirish va qabul qilish ishlari ortish-tushirish joylarida, shoxobcha egasi yoki kontragentga tegishli lokomotiv bilan xizmat ko‘rsatilsa qabul qilib topshirish yo‘llarida amalga oshiriladi. Vagonlarni temir yo‘l shoxobcha yo‘liga topshirish va temir yo‘l shoxobcha yo‘lidan qabul qilib olish qabul qiluvchi va topshiruvchi tomonlar vakolatli vakillarining qabul qilib topshiruvchi eslatmasida qo‘yiladigan imzolari bilan tasdiqlanadi. Vagonlar, konteynerlar va yuklarni qo‘riqlash temir yo‘l shoxobcha yo‘llarida, shuningdek tashkilot hududi chegarasida va infratuzilma egasiga tegishli temir yo‘l shoxobcha yo‘llarining ortish-tushirish joylarida (frontlarida), temir yo‘l stansiyasi yoki peregonda (stansiyalar oralig‘ida) joylashgan qabul qilib topshirish yo‘lida, infratuzilma egasidan (tashuvchidan) qabul qilib olingandan keyin temir yo‘l shoxobcha yo‘llaridan foydalanish shartnomasi yoki vagonlarni qo‘yib berish va olib chiqish shartnomasi kim bilan tuzilganliga qarab shoxobcha egasi yoki kontragent tomonidan ta’minlanadi. 470. Vagonlar qabul qilib topshirish yo‘liga topshirilganda, bir vaqtda qo‘yib beriladigan vagonlarning maksimal soni qabul qilib topshirish yo‘lining foydali uzunligi yoki lokomotiv quvvatiga qarab aniqlanadi. Temir yo‘l shoxobcha yo‘lining ortish-tushirish joylariga infratuzilma egasi (tashuvchi) lokomotivi bilan xizmat ko‘rsatilganda, bir vaqtda qo‘yib beriladigan vagonlar miqdori (bir vaqtda qo‘yib beriladigan vagonlar maksimal soni) ortish-tushirish joylari sig‘imiga qarab lokomotiv tortish kuchini hisobga olgan holda aniqlanadi. Vagonlarni qayta joylashtirish uchun manyovr vositalari mavjud bo‘lsa yoki yuklarni harakatlanuvchi ortish-tushirish mexanizmlari bilan qayta ishlash imkoniyati bo‘lsa bir vaqtda qo‘yib beriladigan vagonlar miqdori ortish, tushirish joylari sig‘imidan ortiq bo‘lishi mumkin. Bir vaqtda qo‘yib beriladigan vagonlar miqdori manyovr vositalari quvvati va harakatlanuvchi mexanizmlar qayta ishlash qobiliyatini hisobga olib belgilanadi. Temir yo‘l shoxobcha yo‘llariga bir vaqtning o‘zida qo‘yib beriladigan vagonlarning maksimal soni mahalliy yo‘riqnoma bilan belgilanadi va temir yo‘l shoxobcha yo‘llaridan foydalanish shartnomasida yoki vagonlarni qo‘yib berish va olib chiqish shartnomasida ko‘rsatiladi. 471. Temir yo‘l shoxobcha yo‘llariga vagonlarni qo‘yib berish va shoxobcha temir yo‘llaridan ularni olib chiqish xabarnoma asosida bajariladi. Vagonlarni qo‘yib berish vaqti haqida xabarnoma infratuzilma egasi (tashuvchi) tomonidan shoxobcha egasi yoki kontragentga (shoxobcha temir yo‘llaridan foydalanish yoki vagonlarni qo‘yib berish va olib chiqish shartnomasi kim bilan tuzilganligiga ko‘ra) vagonlar qo‘yib berilishidan ikki soat oldin, vagonlar qo‘yib berilishi xabarnomada ko‘rsatilgan vaqtdan ikki soatdan ortiq kechikkanda, xabarnoma qayta berilishi kerak. Vagonlarni qo‘yib berish vaqti bo‘yicha xabarnomalar telefon yoki boshqa aloqa vositalari orqali sutka davomida berib boriladi, infratuzilma egasi (tashuvchi) tomonidan temir yo‘l stansiyasida yuritiladigan vagonlarni ortish yoki tushirish uchun qo‘yib berish vaqtlari haqidagi yozuvlar xabarnoma kitobida qayd qilinadi. Xabarnomalar uchun barcha mavjud aloqa vositalari ishlatilishi mumkin. Xabarnomalar qabul qilinishini ta’minlash uchun shoxobcha egasi yoki kontragent tomonidan xabarnomalarni qabul qilish bo‘yicha mas’ul shaxslar aniqlanib, ularning familiyasi va telefon (faks, telekslar) raqamlari infratuzilma egasiga (tashuvchiga) xabar qilinadi. Xabarnoma yuk jo‘natuvchilar, yukni oluvchilarga xizmat ko‘rsatuvchi temir yo‘l stansiyalari bo‘linmalarida e’lonlar joylashtirish yo‘li bilan amalga oshirilishi mumkin va qo‘yib berilgan vagonlarning temir yo‘l shoxobcha yo‘llarida turgan vaqti xabarnomada ko‘rsatilgan paytdan boshlab o‘z vaqtida qo‘yib berilgan vagonlar deb hisoblanadi. Agar temir yo‘l shoxobcha yo‘llarida yuk tushirishdan bo‘shagan vagonlarga yuk ortish ishlari, ya’ni ikkilamchi operatsiya bajarilsa, unda bo‘sh vagonlarni qo‘yib berish vaqti haqida xabarnoma berish talab etilmaydi. Vagonlarni qo‘yib berish vaqti haqida xabarnoma berish tartibi temir yo‘l shoxobcha yo‘llaridan foydalanish yoki vagonlarni qo‘yib berish va olib chiqish shartnomasida ko‘rsatiladi. Vagonlar temir yo‘l shoxobcha yo‘llaridan yoki qabul qilib topshirish yo‘llaridan olib chiqishga tayyor bo‘lganda, shoxobcha egasi yoki kontragent infratuzilma egasiga (tashuvchiga) yuk operatsiyalari tugagan vaqti haqida yozma xabarnoma berishi kerak. Ushbu xabarnoma telefon orqali, keyinchalik yozma ravishda tasdiqlash orqali berilishi mumkin. Xabarnomada uni berish vaqti va bergan shaxsning familiyasi ko‘rsatilishi kerak. Infratuzilma egasi (tashuvchi) berilgan xabarnomalarni ro‘yxatdan o‘tkazish uchun yuk operatsiyasini tugatish vaqti haqida xabarnomalar kitobini yuritadi. Yuk operatsiyalari tugagan vaqti haqida xabarnomalar berish tartibi temir yo‘l shoxobcha yo‘llaridan foydalanish yoki vagonlarni qo‘yib berish va olib chiqish shartnomasida ko‘rsatiladi. Agar yuk ortish, tushirish joylariga bir vaqtda qo‘yib berilayotgan vagonlar partiyasi ortish va tushirish joylarining sig‘imidan ortiq bo‘lsa va ularni infratuzilma egasining (tashuvchining) lokomotivi bilan qayta qo‘yishsiz ortilishi yoki tushirilishi mumkin bo‘lgan hollarda, bir vaqtning o‘zida ortish va tushirish uchun qo‘yib berilgan barcha vagonlarni olib chiqishga tayyorligi haqida xabarnoma beriladi. Agar infratuzilma egasida (tashuvchida) bunday imkoniyat mavjud bo‘lsa, bir vaqtda qo‘yib berilgan vagonlarning ortilgan yoki tushirilgan qismini olib chiqishga yo‘l qo‘yiladi. 472. Yukli va bo‘sh vagonlarni infratuzilma egasining (tashuvchining) lokomotivi bilan temir yo‘l shoxobcha yo‘llaridagi ortish-tushirish joylariga yoki tutash temir yo‘l stansiya hududidan tashqarida joylashgan qabul qilib topshirish yo‘llariga qo‘yib berilganligi hamda vagonlarni ortish-tushirish joylaridan yoki bunday qabul qilib topshirish yo‘llaridan olib chiqilganligi uchun infratuzilma egasi (tashuvchi) tomonidan to‘lov undiriladi. Ortish-tushirish va qayta ortish ishlari temir yo‘l stansiyasi ichida joylashgan umumiy foydalanish joylarida amalga oshirilgan taqdirda, infratuzilma egasi (tashuvchi) yuk jo‘natuvchi, yukni oluvchidan vagonlarni qo‘yib berish va olib chiqish uchun to‘lov undirmaydi. 473. Mexanizatsiyalashmagan holda ortish-tushirish ishlari bajarilganda, ya’ni yukni to‘g‘ridan-to‘g‘ri vagonga yuklanganda yoki vagondan qo‘l mehnatidan foydalanib tushirilganda ortish, tushirish joylari sig‘imi bir xil turdagi yuklarni bir vaqtda ortish yoki tushirish uchun foydalanish mumkin bo‘lgan omborning, ortish-tushirish temir yo‘lining foydali uzunligi bo‘yicha joylashtiriladigan vagonlar soni bo‘yicha belgilanadi. Ortish va tushirish joylarini bir xil turdagi yuklar bo‘yicha bo‘lish, ombor maydonlarining bunday yuklar uchun doimiy ixtisoslashgan taqdirda amalga oshiriladi. Bir xil holatda (to‘kilgan, uyulgan, quyilgan holda va boshqalar) tashiladigan, birga saqlanishi mumkin bo‘lgan yuklar bir turdagi yuklar hisoblanadi. Yopiq omborlarda saqlash talab etiladigan yuklar uchun ortish-tushirish joylarining sig‘imi, ombordagi eshiklar orasidagi masofani hisobga olgan holda eshiklar soniga teng bo‘lgan vagonlar soni bilan belgilanadi. 474. Neft, neft mahsulotlari va tsisternalarda quyilgan holda tashiladigan boshqa yuklar bo‘yicha ortish-tushirish joylari sig‘imi quyish va to‘kish qurilmasi orasidagi masofani hisobga olgan holda uning soniga teng miqdordagi tsisternalar soni bilan, rels orasiga to‘kishda esa to‘kish joyidagi yo‘lning foydali uzunligida joylashtiriladigan tsisternalar soni bilan belgilanadi. Zarur hollarda, quyish va to‘kish joylari sig‘imi yuk turi bo‘yicha (qora neft mahsulotlari, yorug‘ neft mahsulotlari, moylar va boshqalar) va tsisterna o‘qi (to‘rt o‘qli va sakkiz o‘qli) bo‘yicha belgilanadi. 475. Quyiladigan yuklardan tashqari boshqa hamma yuklar mexanizatsiyalashgan holda, ya’ni yukni vagonga to‘g‘ridan-to‘g‘ri yetkazib berish yoki yukni vagondan olish mexanizmi yordamida bajarilganda, ortish va tushirish joylari sig‘imi ortish-tushirish mexanizmlari va qurilmalari soni hamda qayta ishlash quvvati bo‘yicha, bir vaqtda har bir mexanizm yoki qurilma yordamida qayta ishlanishi mumkin bo‘lgan vagonlar soni bo‘yicha belgilanadi. Temir yo‘l shoxobcha yo‘llarida yuklarni ortish, tushirish mexanizmlari joriy etilganda, ular mexanizatsiyalashmagan usulda qayta ishlanadigan vagonlar bilan teng miqdordagi vagonlarni shu vaqt ichida qayta ishlay olmasa, ushbu temir yo‘l shoxobcha yo‘llarida ortish-tushirish joylari sig‘imi mexanizatsiyalashgan holda mexanizmlar soni bo‘yicha, qolgan qismida esa mexanizatsiyalashmagan holda yuklarni qayta ishlashga saqlab qolinadi. 476. Infratuzilma egasining (tashuvchining) lokomotivi bilan xizmat ko‘rsatiladigan shoxobcha temir yo‘llarida ortish, tushirish joylari sig‘imi va omborlar maydonlarining bir xil yuklar bo‘yicha ixtisoslashganligi temir yo‘l shoxobcha yo‘llaridan foydalanish haqidagi shartnomada yoki vagonlarni qo‘yib berish va olib chiqish shartnomasida ko‘rsatiladi. Shartnomada ko‘rsatilgan ortish-tushirish joylari sig‘imi omborlar to‘ldirilganligiga bog‘liq holda kamaytirilishi mumkin emas. 4-§. Vagonlarning temir yo‘l shoxobcha yo‘llarida turgan vaqtini hisobga olish 477. Infratuzilma egasining (tashuvchining) lokomotivi bilan xizmat ko‘rsatiladigan temir yo‘l shoxobcha yo‘llarida vagonlarning yuk ortish va tushirish uchun turish vaqti qabul qilib topshiruvchi eslatmasiga asosan vagonlar, konteynerlarni ortish yoki tushirish joylariga haqiqiy qo‘yib berilgan vaqtdan boshlab stansiya tomonidan shoxobcha egasi yoki kontragentdan yukni qo‘yib berish uchun zarur tashish hujjatlarini rasmiylashtirgan holda yuk operatsiyalari tugaganligi haqidagi xabarnoma olingunga qadar hisoblanadi. Temir yo‘l stansiyasiga shoxobcha egasi yoki kontragentning yuk operatsiyalari tugaganligi haqidagi xabarnomasi ortish-tushirish joyiga va vagonlar guruhiga, ushbu Qoidalarining  474  yoki  476-bandiga  muvofiq temir yo‘l shoxobcha yo‘llaridan foydalanish haqidagi shartnoma yoki vagonlarni qo‘yib berish va olib chiqish shartnomasida belgilangan bir vaqtda qo‘yib beriladigan vagonlar soniga qarab beriladi. Infratuzilma egasining (tashuvchining) bir vaqtning o‘zida qo‘yib berilgan vagonlar guruhidan ortilgan yoki tushirilgan qismini olib chiqishga roziligi va imkoniyati bo‘lgan taqdirda, ushbu vagonlarning temir yo‘l shoxobcha yo‘llarida turish vaqti yuk operatsiyalari tugaganligi haqidagi xabarnoma kitobi va vagonlarni qabul qilib topshiruvchining eslatmasiga muvofiq yuk operatsiyalari haqiqiy tugagan vaqtigacha hisoblanadi. 478. Infratuzilma egasi (tashuvchi) lokomotivi bilan xizmat ko‘rsatilmaydigan temir yo‘l shoxobcha yo‘llarida vagonlarning turib qolish vaqti, vagonlarni qabul qilib topshiruvchining eslatmasiga asosan temir yo‘l stansiya tomonidan vagonlarni qabul qilib topshirish yo‘lida shoxobcha egasi yoki kontragentga topshirgan vaqtdan boshlab, vagonlarni qaytarish paytiga va qabul qilib topshirish yo‘lida shoxobcha egasi yoki kontragent tomonidan yukni berish uchun tashish hujjatlari rasmiylashtirilgan holda temir yo‘l stansiyasiga qayta topshirgunga qadar hisoblanadi. 479. Temir yo‘l shoxobcha yo‘llaridan foydalanish haqidagi shartnoma va vagonlarni qo‘yib berish va olib chiqish shartnomasida quyidagi vaqtlar (vagonlar aylanish muddati) o‘rnatilishi mumkin: 1) qabul qilish-topshirish operatsiyalari uchun shoxobcha egasining lokomotivi bilan qo‘yib berilayotgan vagonlar soniga qarab har bir vagonga 1 minut, lekin bir vaqtning o‘zida berilayotgan vagonlar partiyasiga 30 minutdan ko‘p bo‘lmagan miqdorda; 2) vagonlarni temir yo‘l shoxobcha yo‘llarida shoxobcha egasi yoki kontragentning lokomotivi bilan harakatlanishi va manyovr operatsiyalarini bajarishi uchun harakatlanish masofasi va tezligidan kelib chiqib hisob kitob yo‘li bilan aniqlanadigan vaqt; 3) mazkur Qoidalarning  10-bobida  belgilangan vagonlarni ortish va tushirish vaqti; 4) shoxobcha egasi yoki kontragentning lokomotivi bilan temir yo‘l tarkibini tarqatish uchun 25 daqiqadan va temir yo‘l tarkibini shakllantirish uchun 30 daqiqadan oshmagan miqdorda. 480. Infratuzilma egasi (tashuvchi) lokomotivi bilan vagonlar xabarnomasiz yoki muddatlari buzilgan holda qo‘yib berilganda, vagonlar qo‘yib berilgan hisoblanadi va vagonlar bekor turish vaqti: 1) xabarnomasiz berilganda — vagonlar haqiqiy qo‘yib berilgan paytdan ikki soat o‘tgandan so‘ng; 2) xabarnomada ko‘rsatilgan muddatdan oldin qo‘yib berilganda — ko‘rsatilgan muddat kelgandan so‘ng; 3) xabarnomada ko‘rsatilgan vaqtdan kechikib qo‘yib berilganda — vagonlar haqiqiy qo‘yib berilgan paytdan boshlab hisoblanadi. Agar kechikish ikki soatdan oshib ketsa, tashuvchi qayta qo‘yib berish vaqti haqida yana xabar berishi kerak. 481. Vagonlarni qabul qilib topshiruvchining eslatmasi va umumiy shakldagi dalolatnomalar tuzilgan holatda vagonlarning temir yo‘l shoxobcha yo‘llarida turish vaqtini hisobga olish ular asosida amalga oshiriladi. Vagonlarni turib qolganligi uchun jarimalarni hisoblash vagonlarni qo‘yib berish va olib chiqish qaydnomalari bo‘yicha amalga oshiriladi. 482. Yuklarni ortish-tushirish va qayta ortish infratuzilma egasi (tashuvchi) tomonidan amalga oshirilganda, yuk jo‘natuvchi, yukni oluvchidan vagonlarning turib qolganligi uchun jarima undirilmaydi. 483. Infratuzilma egasi (tashuvchi) tomonidan ortish uchun infratuzilma egasining (tashuvchining) tozalanmagan bo‘sh vagonlar qo‘yib berilgan bo‘lsa va tegishli ishlar yuk jo‘natuvchi tomonidan bajarilgan bo‘lsa, vagonni tozalash vaqti infratuzilma egasi (tashuvchi) tomonidan tuzilgan umumiy shakldagi dalolatnomaga asosan vagonlarni bekor turish vaqtiga kiritilmaydi hamda vagonlarni tozalash vaqtida turib qolganligi uchun jarima undirilmaydi. 484. Yukli va bo‘sh vagonlarning jo‘natish yoki manzil temir yo‘l stansiyasida yuk jo‘natuvchiga, yukni oluvchiga bog‘liq sabablarga ko‘ra (yuk hujjatlarini rasmiylashtirish, bojxona operatsiyalari, katta guruhli vagonlar kelishi, tushirish uchun qo‘yib berishni stansiyada kutib qolgan marshrutlar, ortish-tushirish joylarining (frontlarining) oldin qo‘yib berilgan vagonlar bilan bandligi va boshqa sabablar) kechiktirilganda, har bir turib qolish holati bo‘yicha infratuzilma egasi (tashuvchi) tomonidan umumiy shakldagi dalolatnoma rasmiylashtiriladi. Umumiy shakldagi dalolatnomada: vagonlar qo‘yib berishda kechiktirish sabablari; temir yo‘l shoxobcha yo‘llariga qo‘yib berishga tayyor bo‘lgan, turib qolgan barcha vagonlar soni, ularning raqami, temir yo‘l stansiyaga kelgan sanasi va vaqti; vagonlar kechiktirishining boshlanish vaqti; boshqa ma’lumotlar ko‘rsatiladi. Vagonlarning kechiktirilishi tugashi bilan ushbu umumiy shakldagi dalolatnomaga qo‘shimcha ravishda infratuzilma egasi (tashuvchi) tomonidan kechiktirishning tugash vaqtini ko‘rsatuvchi umumiy shakldagi dalolatnoma tuziladi. 485. Temir yo‘l shoxobcha yo‘llaridan topshirishga tayyor bo‘lgan vagonlarni infratuzilma egasi (tashuvchi) tomonidan qabul qilish infratuzilma egasiga (tashuvchiga) bog‘liq sabablarga (infratuzilma egasi (tashuvchi) vakilining yo‘qligi, lokomotiv yo‘qligi va boshqa sabablarga) ko‘ra kechiktirilganda infratuzilma egasi (tashuvchi) va shoxobcha egasi yoki kontragentning ishonchli vakillari tomonidan imzolangan umumiy shakldagi dalolatnoma bilan rasmiylashtiriladi. Ushbu dalolatnoma asosida vagonlarni qabul qilishni kechiktirish vaqti vagonlarning temir yo‘l shoxobcha yo‘llarida turib qolish vaqtidan chiqarib tashlanadi. 486. Temir yo‘l ustavi va texnik jihatdan tartibga solish sohasidagi normativ hujjatlar (texnik reglamentlar, standartlashtirishga doir normativ hujjatlar, texnik foydalanish (norma va qoidalari) talablari, shuningdek tuzilgan shartnoma shartlari buzilganligi sababli infratuzilma egasi (tashuvchi) tomonidan shoxobcha egasi yoki kontragentdan qabul qilinmagan, temir yo‘l shoxobcha yo‘llaridagi vagonlarning turib qolgan vaqti, ushbu vagonlarni infratuzilma egasi (tashuvchi) tomonidan shoxobcha egasi, kontragenti, yuk jo‘natuvchi yoki yukni oluvchi tomonidan tegishli nosozliklar bartaraf etilgandan so‘ng qabul qilib olgunga qadar hisoblanadi. Qoidabuzilish holati infratuzilma egasining (tashuvchining) vakolatli vakili tomonidan tuziladigan umumiy shakldagi dalolatnomada qayd etiladi. 487. Vagonlarning yo‘nalishidagi temir yo‘l stansiyalarida ushlab qolish infratuzilma egasining (tashuvchining) yozma farmoyishi asosida amalga oshiriladi hamda unda poyezd raqami, vagonlar soni, ularning raqamlari, sanasi, vaqti va ushlab turish sababi ko‘rsatiladi. Bunday farmoyish yuk jo‘natuvchi, yukni oluvchi, shoxobcha egasi yoki kontragentni xabardor qilish uchun temir yo‘l stansiyasiga manziliga beriladi. Ushlab qolishni bekor qilish va ushlab qolingan vagonlarni stansiya manziliga jo‘natish sanasi va vaqti haqidagi buyruq va xabarnoma ham shu tartibda beriladi. Yo‘nalishi bo‘yicha vagonlarni ushlab qolish haqidagi farmoyishga asosan infratuzilma egasi (tashuvchi) tomonidan vagonlar ushlab qolingan temir yo‘l stansiyasida vagonlarning kelgan vaqti, vagonlarni ushlab qolish haqidagi buyruq raqami va uni olgan vaqtini, vagonlar raqamini ko‘rsatgan holda uch nusxada umumiy shakldagi dalolatnoma tuziladi. Vagonlarni ushlab qolish bekor qilinganligi haqidagi buyruqqa asosan vagonlarni ushlab qolish haqidagi umumiy shakldagi dalolatnomaga qo‘shimcha ravishda infratuzilma egasi (tashuvchi) tomonidan vagonlarni ushlab qolish vaqti tugashi haqidagi ma’lumot kiritilgan umumiy shakldagi dalolatnoma tuziladi. Umumiy shakldagi dalolatnomaning bir nusxasi vagonlar ushlab qolingan temir yo‘l stansiyasida qoladi, qolganlari esa yuk hujjatlari bilan birga manzil temir yo‘l stansiyasiga yuboriladi. Manzil temir yo‘l stansiyasida mazkur umumiy shakldagi dalolatnomaning bir nusxasi yuk hujjatlari bilan birgalikda infratuzilma egasi (tashuvchi) tomonidan yukni oluvchiga, umumiy foydalanishda bo‘lmagan temir yo‘l shoxobcha yo‘llari egasi yoki kontragentga beriladi. Umumiy shakldagi ushbu dalolatnoma asosida infratuzilma egasi (tashuvchi) tomonidan vagonlarning yo‘nalishi bo‘yicha ushlab qolingan vaqti aniqlanadi va tegishli yo‘l to‘lovlari hisoblanadi. 488. Temir yo‘l ustaviga muvofiq vagonlarning o‘z vaqtida ortilmaganligi, tushirilmaganligi, yukni oluvchilar tomonidan yuklarning temir yo‘l stansiyalaridan tashib ketilmaganligi, yuk jo‘natuvchi, yukni oluvchiga bog‘liq sabablarga ko‘ra vagonlarning yuk manzilini o‘zgartirish uchun turib qolganligi va buning natijasida temir yo‘l stansiyasida texnologik qiyinchiliklar yuzaga kelganligi uchun ko‘rsatilgan shaxslar tomonidan vagonlar (konteynerlar) turib qolganligi uchun jarima to‘lanadi. Temir yo‘l stansiyasi ishidagi texnologik qiyinchiliklar dalili sifatida: 1) tushirish-ortish uchun qo‘yib berishni kutayotgan vagonlar navbatining hosil bo‘lishi; 2) stansiyada turib qolgan vagonlar tufayli qo‘shimcha manyovr ishlarining bajarilishi; 3) vagonlarni qayta saralash zaruriyatining yuzaga kelishi; 4) qo‘shni temir yo‘l stansiyalaridan poyezdlarni qabul qilishda kechikishlar yuzaga kelishi; 5) yo‘nalish davomidagi temir yo‘l stansiyalarida vagonlarni ushlab turish zaruriyati; 6) uzoq muddat yuk tushirilishi sababli, ortish uchun bo‘sh vagonlarni boshqa joylardan yuborish zaruriyati va boshqa holatlar hisoblanishi mumkin. Texnologik qiyinchiliklar, ularning kelib chiqish sababi va shartlari, ularning amal qilish muddatini aniqlash tashuvchining vakolatiga kiradi. 31-bob. Yakuniy qoidalar 489. Mazkur Qoidalarning talablari buzilishida aybdor bo‘lgan shaxslar qonunchilikda belgilangan tartibda javobgar bo‘ladi. 490. Yuk jo‘natuvchilar, yukni oluvchilar, temir yo‘l transporti (tashuvchilar), shoxobcha egalari, kontragentlar, boshqa yuridik va jismoniy shaxslar o‘z huquq va manfaatlarining buzilishi yuzasidan qonunchilik hujjatlarida belgilangan tartibda vakolatli organlarga yoki sudga murojaat qilish huquqiga ega. O‘zbekiston Respublikasi temir yo‘l transportida yuk tashish Ilova  matni  havolada berilgan. O‘zbekiston Respublikasi temir yo‘l transportida yuk tashish Izoh. *Kerak bo‘lmagani o‘chirilsin. Yuk hujjatlari mashinkalar yozuvi, shu qatorda kompyuter uslubi, shtempellar yordamida to‘ldiriladi. O‘chirishlar, dog‘lar, tuzatishlar, shuningdek, qalam bilan to‘ldirilgan yuk hujjatlari qabul qilinmaydi. O‘zbekiston Respublikasi temir yo‘llari Ustaviga muvofiq yuk jo‘natuvchilar tomonidan yuk hujjatlarida ko‘rsatilgan xato, noaniq yoki ma’lumotlarning to‘liq emasligi natijasida kelib chiqadigan oqibatlar uchun javobgardirlar. O‘zbekiston Respublikasi temir yo‘l transportida yuk tashish O‘zbekiston Respublikasi temir yo‘l transportida yuk tashish O‘zbekiston Respublikasi temir yo‘l transportida yuk tashish Temir yo‘l transportida tashishlarni prognozlash uchun yuklar nomenklaturasi O‘zbekiston Respublikasi temir yo‘l transportida yuk tashish O‘zbekiston Respublikasi temir yo‘l transportida yuk tashish Manipulatsiya belgilari O‘zbekiston Respublikasi temir yo‘l transportida yuk tashish Transport markirovkasini tushirish joyi, usullari hamda markirovka yorliqlari  1. Transport belgilari (asosiylari, qo‘shimchalari, axborot yozuvlari va manipulatsiya belgilari) yorliqlarga qo‘yilishi kerak. Yuklarni ochiq turdagi harakatdagi tarkibda tashishda qog‘ozli, kartonli yorliqlar va yog‘och tolali taxta-plitali yorliqlardan foydalanishga yo‘l qo‘yilmaydi. Transport taraga qadoqlanmagan yuklar uchun belgilarni bevosita yuklarga qo‘yilishiga ruxsat etiladi. Yuklarni ochiq turdagi harakatlanuvchi tarkibda mayda jo‘natmalarda tashishda, shuningdek, yukni bir yildan ortiq muddat saqlashda belgilar bevosita taraga yoki yorliqlarga qo‘yilishi, ular mustahkam biriktirilgan va himoyalangan bo‘lishi yoki tashishda va saqlashda yozuvlarning saqlanishini ta’minlovchi materiallardan tayyorlangan bo‘lishi kerak. 2. Transport belgilari quyidagicha joylashtiriladi: qutilarda — yon tomonlardan birida. Panjarali qutilar va tashqi chiziqlarga ega qutilar uchun, belgilar joylashtirish imkoniyati bo‘lishi kerak. Yuklarni ochiq turdagi harakatdagi tarkibda mayda jo‘natmalarda tashishda, transport belgilari qo‘shimcha ravishda qadoqlarning yuqori tomonida joylashtirilishi kerak; bochka va barabanlarda — tarani tavsiflovchi belgidan bo‘sh bo‘lgan past qismida. Belgini yon tomonga joylashtirishga ruxsat etiladi. qoplarda — yuqori qismi chokida; toylarda — yon yuzalaridan birida; kipalarda — oxirgi yuzasida. Belgini yon yuzasiga joylashtirishga ruxsat beriladi; boshqa turdagi taralarda, transport idishlariga qadoqlanmagan boshqa yuklarda, — eng qulay va yaxshi ko‘rinadigan joylarda. 3. Manipulatsiya belgilar (ogohlantiruvchi yozuvlar)ni har bir yuk joyiga qo‘yiladi va ikki qo‘shni idish devorlari yuqori chap burchagida joylashtiriladi, 9, 10 va 12-sonli belgilaridan tashqari. Bochka va barabanlarda belgilar pastki qismlardan birida yoki yon tomonlarida joylashtiriladi. Yomg‘ir tomchilari belgisini 3-sonli (namlikdan qo‘rqadi) belgi oldida ko‘rsatmaslikka ruxsat beriladi. 9-sonli belgisi bevosita taraga, yuk ko‘taruv moslamasi ulanadigan joyiga qo‘yiladi. 10-sonli belgi telejka joylashgan joyi yuqorisida bevosita taraga qo‘yiladi. 12-sonli belgi qadoqning qo‘shni yon va oxirgi yuzalari, ushbu yuzalarning og‘irlik markazi proyeksiyasi tushadigan joylariga qo‘yiladi. 12-sonli belgini bevosita taraga qo‘yilishiga ruxsat beriladi. 16-sonli belgi qadoqni ochish lozim bo‘lgan joyda qo‘yiladi. 4. Poddonlarsiz yoki to‘rt tomonlik tagliklardan tuzilgan paketlarga belgilarni qo‘shni, yon va oxirgi yuzalariga qo‘yiladi. Ikki tomonlik tagliklardan tuzilgan paketlarga belgini ikki tutqichli tomonda qo‘yiladi. 5. Belgini tipografik, litografik, elektrolitik usullarda, trafaretni bo‘yoqlash, shtempellash, shtampovkalash, kuydirish, bosim ostida ezish, markalash, yozuv mashinkasi va markalash mashinalari yordamida qo‘yiladi. Yukni oluvchi va yetkazish punkt nomlari, temir yo‘l belgilarini yorliqlarda va bevosita tarada aniq va tushunarli qilib, yukni oluvchiga yetib borguncha yozuvlar saqlanishini ta’minlash sharti bilan qo‘l bilan yozishga ruxsat etiladi. 6. Yorliqlarni qadoq (yuk)ga kley, bolt, shurup, sim, arqon va boshqa materiallar yordamida yukning va belgilarning butligini saqlagan holda qo‘yiladi. 7. Manipulatsiya belgilari va yozuvlari yorug‘ yuzliklarda qoramtir rangli va qorong‘i yuzliklarda yorug‘ rangli bo‘lishi kerak. 6-sonli belgi yorug‘ fonda ko‘k rangda qo‘yiladi. 13-sonli belgi qizil rangda qo‘yiladi. 1-Rasm. Transport belgilarining joylashtirish tartibi: 1 — manipulatsiya belgilari; 2 — ruxsat etilgan ogohlantirish yozuvlari (O‘zbekiston Respublikasi temir yo‘l transportida yuk tashish Qoidalari  1-ilovadagi  eslatma qarang); 3 — jo‘natmadagi joylar soni, jo‘natma ichidagi tartib raqami; 4 — yukni oluvchi va yetkazish punkt nomi; 5 — qayta ortish temir yo‘l stansiyasi nomi; 6 — temir yo‘l belgisi; 7 — yuk joyi hajmi; 8 — yuk joyi gabarit o‘lchamlari; 9 — brutto og‘irligi; 10 — netto og‘irligi; 11 — temir yo‘l jo‘natish stansiyasi nomi; 12 — yuk jo‘natuvchi nomi. O‘zbekiston Respublikasi temir yo‘l transportida yuk tashish Transport tarasini tavsiflovchi markirovkaning tarkibi, uni tushirish usuli va tartibi  1. Tarasini tavsiflovchi belgi quyidagilarni o‘z ichiga olishi kerak: korxona nomi — tara ishlab chiqaruvchi yoki uning tovar belgisi; texnik jihatdan tartibga solish sohasidagi normativ hujjatni belgilanishi; standartlar bo‘yicha ishlab chiqarilgan, taraning aniq parametrlarini belgilovchi narxlar indeksi va tara uchun narxlar ro‘yxati bo‘yicha tartib raqami; yog‘och tara uchun yog‘och “toza” hajmi yoki karton tara uchun (texnik shartlar bo‘yicha ishlab chiqilgan idish uchun) quti yoyma maydoni. Ko‘p marotaba ishlatiladigan idishga “ko‘pmarotabalik” yozuvi qo‘yilishi kerak. 2. Qoplardan tashqari taralarni tavsiflovchi belgilarni to‘g‘ridan-to‘g‘ri taralarga ularni ishlab chiqaruvchi tomonidan qo‘yiladi. Qoplarni tavsiflovchi belgilarni, qoplar qadoqlangan toylar yoki to‘plamlarda ko‘rsatiladi. 3. Tarani tavsiflovchi belgilar quyidagicha qo‘yilishi kerak: qutilarga — oxirgi devor yuqori chap burchagiga; bochka va barabanlarga — yukni tavsiflovchi, belgidan bo‘sh tublaridan biriga. Iste’molchi bilan kelishilgan holda belgini idish yon tomoniga qo‘yishga ruxsat beriladi; flyaga i ballonlarga — tubiga. Qoplar, kanistrlar va transport taralarni barcha turlarida belgi qo‘yish joylari ushbu turdagi taralar uchun texnik jihatdan tartibga solish sohasidagi normativ hujjatlarida bilan belgilanadi. 4. Tarani tavsiflovchi belgi qo‘yilish usullari: yog‘ochli — trafaret bo‘yicha bo‘yoqlash, shtempellash, quydirish; kartonli — tipografik usulda, shtempellash; metalli — trafaret bo‘yicha bo‘yoqlash, siqish; plastmassali — qolipli-siqish. Tarani tavsiflovchi belgi maxsus markalovchi mashinalar yordamida qo‘yiladi. 5. Ushbu ilovadagi 1, 2-rasmlarda tarani tavsiflovchi belgi qo‘yish misollari keltirilgan. 1-rasm. Texnik jihatdan tartibga solish sohasidagi normativ hujjatlar talablariga muvofiq ishlab chiqarilgan yog‘och va karton taralarni tavsiflovchi belgi qo‘yilishi: 1 — ishlab chiqaruvchi nomi yoki uning mahsulot belgisi; 2 — standartni belgilash; 3 — narxlar ro‘yxati indeksi; 4 — narxlar ro‘yxati bo‘yicha tartib raqami. 2-rasm. Texnik shartlar bo‘yicha ishlab chiqarilgan yog‘och tarani tavsiflovchi belgi qo‘yilishi: 1 — ishlab chiqaruvchi nomi yoki uning mahsulot belgisi; 2 — texnik shartlarni belgilash; 3 — “toza” yog‘och hajmi kub metrda 3-rasm. Texnik shartlar bo‘yicha ishlab chiqarilgan karton tarani tavsiflovchi belgi qo‘yish: 1 — ishlab chiqaruvchi nomi yoki uning mahsulot belgisi: 2 — texnik shartlarni belgilash; 3 — quti yon devorlari (qo‘shimchasi) bilan karton yoyma maydoni kvadrat metrda; 4 — 07 — 30 narxlar ro‘yxati II bo‘limi bo‘yicha narxlar guruhi; 5 — narxlar ro‘yxati indeksi; 6 — narxlar ro‘yxati bo‘yicha 1000 kvadrat metrda quti yoyma maydoni narxining tartib raqami. O‘zbekiston Respublikasi temir yo‘l transportida yuk tashish Temir yo‘llarda xavfli yuklarni tashish qoidalariga rioya etishni talab etadigan yong‘in chiqish xavfi bor yuklar ro‘yxati hamda bunday yuklarni tashish uchun vagonlar va konteynerlarni tanlash va yong‘inga qarshi tartibi 1. Ortish vaqtida vagon va konteynerlarni yong‘in xavfsizligi inobatga olgan holda tanlash va tayyorlash kerak bo‘lgan yuklar ro‘yxati: 2. Vagon va konteynerlarni yong‘indan himoya qilish nuqtai nazaridan tanlash va tayyorlash quyidagi tartibda amalga oshiriladi: 1) xavfli yuklar, oltingugurt, o‘simlik tolalari, yengil yonuvchan qattiq organik moddalar (taralgan kanop tola, paxta momig‘i paxta xom-ashyosi), piyoz, pichan, somon, hayvon va o‘simlik materiallari, shuningdek, ushbu ilovaning  1-bandida  sanab o‘tilgan yuklarni tashishga taqdim etiladigan yopiq vagon va konteynerlar texnik tomondan soz, yoriq va bo‘shliqlarga ega bo‘lmasligi va tom qismi soz bo‘lishi kerak. Vagon tomi, lyuklari va vagon devorlari teshiklarini zich-yopuvchi qopqoqqa ega bo‘lishi kerak; 2) Vagon va konteynerlarning ushbu bandning  1-kichik bandida  keltirilgan yuklar tashish uchun yaroqliligi yuk jo‘natuvchi tomonidan o‘rnatiladi. Agar vagon va konteynerlardagi nosozliklar tashishda yukning yonishiga sababchi bo‘lishi mumkin bo‘lgan holda, yuk jo‘natuvchi ularga yuk ortishdan bosh tortishi mumkin. Vagon va konteyner kuzovi sozligi vagon eshiklari yopiq holda ichidan kunning yorug‘ vaqtida tekshiriladi. Kunning qorong‘i vaqtida yaxshi yoritilgan joylarda ko‘riladi. Vagon kuzovi sozligi tekshirilganda vagon tomi yopilgan qismining yon devorlariga ulangan joylariga, ichki devor qoplamalari ramkasiga, o‘tish maydonchali vagonlarda shuningdek, tom qismining oxirgi devor qoplamasi bilan ulanish, tormoz maydoniga chiquvchi joylariga alohida e’tibor beriladi. Tekshirish vaqtida aniqlangan vagon va konteynerlar kuzovidagi tirqishlar va bo‘shliqlar bo‘r bilan belgilanib, bartaraf etilishi kerak. Vagon va konteynerlarni ortish uchun tayyorlash, vagon va konteynerlar eshik va lyukli bo‘shliqlardagi tirqish (teshiklar)ni yopish yuk jo‘natuvchi tomonidan amalga oshiriladi; 3) yuklarni temir yo‘l transporti (tashuvchi) vositalarida ortishda vagon va konteynerlarning yaroqliligi, vagon va konteynerlar bo‘shliqlarini yopish temir yo‘l transporti (tashuvchi) tomonidan bajariladi; 4) oltingugurt, o‘simlik va hayvon materiallari ortishda, ushbu ilovada “*” belgi bilan belgilangan yuklardan tashqari bo‘shliqlarni, shu jumladan vagon va konteynerlar eshik va lyuki oraliqlaridagi konstruktiv bo‘shliq (yoriqlar)ni yopish to‘l, ruberoid, zich karton yoki shunga o‘xshash material bilan bajariladi. Tirqishga zich joylashishi uchun, yopish uchun ishlatiladigan material mixli yog‘och taxtalar yoki ishonchli usul bilan biriktiriladi. Yopish vagon yoki konteyner ichki tomonidan amalga oshirilishi kerak. Ortish amalga oshiriladigan eshik, tashqi tomondan qo‘l mehnati bilan yopiladi. Boshqa xavfli bo‘lmagan yuklar yengil yonuvchan (mato, zambil, qiyqimlar, somon, qog‘oz) materiallar ishlatilgan panjarali qadoqda tashishga taqdim etilganda shikastlanishdan himoya qilish uchun shunga o‘xshash usulda tayyorlangan vagonlarga ortilishi kerak. Ushbu ilovaning  1-bandida  keltirilgan yuklar, “*” belgi bilan belgilangan yuklardan tashqari va zich idishda (taxta, fanera, karton)li idishlarda tashishga vagon va konteynerlar eshik va lyuk bo‘shliqlari teshik va yoriqlarini to‘smasdan ortishga ruxsat etiladi; 5) o‘simlik tolalari (paxta momig‘i,paxta tolasi,jut tolasi,taralgan zig‘ir, quruq bast, paxta tuklari, paklya), yengil yonuvchan qattiq organik moddalar, taralgan kenevir, paxta momig‘i va paxta,somon,pichan va ushbu ilova bandida “*” belgi bilan belgilangan yuklar bilan ortilganda, vagon va konteynerlar eshik va lyukli bo‘shliqlari konstruktiv yoriqlar (teshiklar)ni yopish suyuq shishali kraft-qog‘oz yoki kigiz tagliklar ishlatiladigan yog‘och ingichka taxtalar (reykalar) yoki kley asosli shisha tolali mato bilan bajariladi. Qorako‘l ortishdan avval yuk jo‘natuvchi butun vagon kuzovini ichki tomonidan shishatolali mato bilan qoplashi (yelimlashi) kerak. Vagon kuzovi va konteynerni shishatolali mato bilan ishlash xalqaro yo‘nalishda yuk tashishda amalga oshiriladigan usulda bajariladi. Yuk jo‘natuvchi tomonidan teshiklar ishlangandan so‘ng, temir yo‘l transporti (tashuvchi) vositalari bilan ortilganda esa — temir yo‘l transporti (tashuvchi) ikkinchi marotaba vagon va konteynerni ichki tomondan eshik va lyuklari yopiq holatda ko‘zdan kechirishlari kerak. Yuk ortilgandan so‘ng vagon eshiklari bo‘shliq tashqi ramkasiga zich o‘rnashishi uchun eshik pastki qoplamasi va yo‘naltiruvchi kronshteynlar orasida tashqaridan uchta yog‘och taqozlar bilan mustahkamlanishi kerak; 6) ushbu ilovaning  1-bandida  sanab o‘tilgan yuklarni tashishda, shuningdek, o‘simlik tolalari, yengil yonuvchan qattiq organik moddalar (taralgan keneviri, paxta momig‘i, paxta tolasi), pichan, somon va xavfli bo‘lmagan yuklar panjarali yoki qog‘oz qadoqda, qadoq materiallari sifatida mato, zambil, qog‘oz, qiyqim, somon ishlatilganda yukxati yuqori qismida yuk jo‘natuvchi qizil rangdagi “Tez yonuvchan”, “To‘siq 3/0-0-1-0” shtempellarini qo‘yishi kerak. Vagon varog‘ida bunday belgilar temir yo‘l (temir yo‘l infratuzilma egasi, tashuvchi) tomonidan qo‘yiladi. O‘zbekiston Respublikasi temir yo‘l transportida yuk tashish Markalash yorliqlari, manipulatsiya belgilari va yozuvlari o‘lchamlari  1. Belgilar o‘lchamlari va yozuvlar soniga bog‘liq ravishda markalash yorlig‘i maydoni kamida 60 sm 2  tomonlar nisbati 2:3 bo‘lishi kerak. Manipulatsiya belgilarini qo‘yish uchun yorliqlar o‘lchamlari quyidagi jadvalda ko‘rsatilgan o‘lchamlarga mos bo‘lishi lozim: Izoh. Agar yuk joyi o‘lchamlari jadvalda keltirilgan yorliq o‘lchamlaridan foydalanish imkonini bermasa, 37x52 mm, 26x37 mm o‘lchamlarga ega yorliqlardan foydalanishga ruxsat etiladi. 2. Yuk joyiga bittadan ortiq manipulatsiya belgisi qo‘yilganda, belgilarni bir yorliqda birlashtirishga ruxsat etiladi, bunda uning o‘lchami belgi soniga karra ravishda oshishi kerak. 3. Tipografik usulda tayyorlangan yorliqlarda, belgi yorliq chetidan 5 — 7 mm masofada joylashtirilishi kerak. 4. Transport belgilari shriftlari balandligi: 3, 6, 8, 10, 15, 30, 50 va 100 mm. Balandligi 3 — 6 mm shriftlarni bevosita idishga yozishda qabul qilishga ruxsat etilmaydi. 5. Asosiy yozuvlar balandligi qo‘shimcha va axborot yozuvlaridan bir daraja yuqori bo‘lishi kerak. Bevosita idishlarga qo‘yiladigan asosiy yozuvlar, shuningdek, temir yo‘l belgilari balandligi quyidagicha bo‘lishi kerak: 30 mm — yuk joyi uzunligi yoki kengligi 0,5 m gacha; 50 mm — yuk joyi uzunligi yoki kengligi 0,5 dan 1,5 m gacha; 100 mm — yuk joyi uzunligi yoki kengligi 1,5 m dan ortiq. 6. Bevosita idishlarga qo‘yiladigan qo‘shimcha va axborot yozuvlari balandligi: 10 mm — yuk joyi uzunligi yoki kengligi 0,5 m gacha; 15 mm — yuk joyi uzunligi yoki kengligi 0,5 dan 1,5 m gacha; 30 mm — yuk joyi uzunligi yoki kengligi 1,5 m dan ortiq. 7. Transport belgisini bevosita qadoqlarga joylashtirish imkoni bo‘lmasa, yozuvlar balandligi va belgi o‘lchamlarini 1 — 2 darajaga kamaytirishga ruxsat etiladi. O‘zbekiston Respublikasi temir yo‘l transportida yuk tashish O‘zbekiston Respublikasi temir yo‘l transportida yuk tashish Izoh.  Bu shakldagi dalolatnoma tijorat dalolatnomasi yoki boshqa maxsus shakldagi dalolatnoma tuzish talab qilinmaydigan holatlarda tuziladi.  Poyezdda dalolatnoma tuzishda to‘ldiriladi.  Dalolatnomani uni tuzishda ishtirok etgan, dalolatnoma tuzishga asos bo‘lgan holatlarni tasdiqlovchi shaxslar, kamida ikki shaxs tomonidan imzolanadi. O‘zbekiston Respublikasi temir yo‘l transportida yuk tashish Vagonlarda plombasiz, lekin simli burmalar majburiy o‘rnatilgan holda tashishga ruxsat berilgan yuklar O‘zbekiston Respublikasi temir yo‘l transportida yuk tashish Jo‘natish va yetkazish temir yo‘l stansiyalarida yuklarni o‘lchashda tarozilar ko‘rsatkichlari tafovutlar me’yorlari 1. Jo‘natish va yetkazish stansiyalarida turli xil usul va vositalarda o‘lchashda tarozilar ko‘rsatkichidagi tafovutlar me’yoriy qiymatlari: 2. Jo‘natish va yetkazish stansiyalarida turli xil usul va vositalarda o‘lchashda tarozilar ko‘rsatkichidagi tafovutlar me’yoriy qiymatlari: O‘zbekiston Respublikasi temir yo‘l transportida yuk tashish Umumiy foydalanishda va umumiy foydalanishda bo‘lmagan joylarida yuk jo‘natuvchilar vositalari bilan mexanizatsiyalashmagan uslubda yuk ortish texnologik vaqti (muddati) O‘zbekiston Respublikasi temir yo‘l transportida yuk tashish Umumiy foydalanish va umumiy foydalanishda bo‘lmagan joylarida yuk jo‘natuvchilar vositalari bilan mexanizatsiyalashmagan usulda yuk tushirish (bo‘shatish) texnologik vaqti (muddati) 1. Yopiq, izotermik vagonlardan va ochiq turdagi harakat tarkibidan mexanizatsiyalashmagan usulda yuklarni tushirish (bo‘shatish) texnologik vaqti (muddati): 2. Yopiq vagonlardan mexanizatsiyalashmagan usulda quyma donli yuklarni tushirish (bo‘shatish) texnologik vaqti (muddati): Izoh. Don mahsulotlari tushirish muddatiga (t 3. Xopper vagonlardan mexanizatsiyalashmagan usulda yoyma donli yuklarni tushirish (bo‘shatish) texnologik vaqti (muddati): Izoh. Yuk tushirish muddatiga tayyorgarlik, yordamchi va yakuniy operatsiyalarni bajarish vaqti qo‘shilgan. O‘zbekiston Respublikasi temir yo‘l transportida yuk tashish Umumiy foydalanishda va umumiy foydalanish bo‘lmagan joylarida yuk jo‘natuvchilar vositalari bilan mexanizatsiyalashgan usulda yuklarni ortish texnologik vaqti (muddati) 1. Tarali-qadoqlangan yuklarni ko‘tarish qobiliyati 1,5 t gacha quvvatga ega yuklagichlar bilan tagliklar ishlatilgan yoki tagliklarsiz paketlangan holda ortish texnologik vaqti (muddati) (soatda bir dona yopiq vagon uchun): Izoh. Yuklash muddatiga 0,15 soatga teng vaqt (t 2. Og‘ir vaznli yuklarni, konteynerlar, metall va metall buyumlarni ilmoqli yuk ilish moslamali kranlar va avtoyuklagichlar bilan yuklash texnologik vaqti (muddati) (soatda bir dona jismoniy vagonga): Izoh: 1) yuklarni ulovlarda tashishda, ushbu jadvalda ko‘rsatilgan muddatlar ulovdagi yuk massasiga mutanosib (proporsional) ravishda oshadi; 2) yuklash muddatiga 0,08 soatga teng vaqt (t 3) vagonlarni yuklash texnik me’yorlari 63 tonnadan oshiq bo‘lsa, 10% dan ko‘p oshirilmagan muddatlar qabul qilinishiga ruxsat beriladi. 3. Elektromagnit plitalar bilan jihozlangan kranlarda metall yuklash texnologik vaqti (muddati) (soatda bir dona jismoniy vagonga): Izoh: 1) (ttayyor + tyakun) vaqti nolga teng deb qabul qilingan; 2) vagonlarni yuklash texnik me’yorlari 63 t dan oshiq bo‘lsa, 10% dan ko‘p oshirilmagan muddatlar qabul qilinishiga ruxsat beriladi. 4. Og‘ir vaznli yuklarni konteynerlarni vagonga yuklash texnologik vaqti (muddati) (soatda bir dona jismoniy vagonga): Izoh. Yuk ortish muddatiga tayyorgarlik, yordamchi va yakuniy operatsiyalarni bajarish vaqti qo‘shilgan. 5. Yoyma yuklarni yuklash texnologik vaqti (muddati) (soatda bir dona to‘rt o‘qli vagonga): Izoh: 1) yoyli kranlar va greyferli 2 m3 sig‘imli ekskavatorli-kranlar ishlatilganda, yuklash vaqti 10% ga kamaytiriladi, 2,5 m 2) “kovsh”lar bilan jihozlangan ekskavatorlarda vagonlarga yuklash vaqti ushbu Qoidalar  3) (t 6. Yoyma yuklarni portal kranlari va greyferlar bilan jihozlangan kranlarda yuklash texnologik vaqti (muddati) (soatda bir dona yarim ochiq vagonga): Izoh. (t 7. Paxta mahsulotlarini mexanizatsiyalashgan usulda yuklash texnologik vaqti (muddati) (soat va minutda): Izoh:  1) * — yuklash texnologik vaqti (muddati)ga vagonni paxta mahsuloti yuklashga tayyorlash vaqti kiritilgan; 2) ** — paxta mahsulotini izotermik vagonga yuklash temir yo‘l (infratuzilma egasi,tashuvchi) bilan kelishilgan holda amalga oshiriladi. 8. Yog‘och mahsulotlarini yukli ilgaklar bilan jihozlangan kranlar asosiy turlari yordamida yuklash texnologik vaqti (muddati) (soatda bir jismoniy vagonga): Izoh: 1) yuklash muddatiga 0,3 soatga teng (ttayyor + tyakun) vaqt kiritilgan; 2) yuk ko‘tarish qobiliyati 3 dan 5 t gacha bo‘lgan avtoyuklagichlar va avtokranlarda yuklash muddatlari bir vaqtda ikki mexanizm ishlatilgan holatda qabul qilinadi, bir mexanizm ishlatilganda esa mutanosib ravishda 2 baravar oshadi. 9. Sochma don mahsulotlari yuklash texnologik (muddati) (soatda bir jismoniy vagonga): Izoh:  1) ko‘rsatilgan muddatlar alohida vagonlarni yuklashda, donni oldindan yig‘ish idishlari mavjud bo‘lganda amal qiladi;  2) yuklash muddatiga 0,15 soatga teng (ttayyor + tyakun) vaqt kiritilgan. 10. O‘zi harakatlangan avtomobillarni ikki yarusli platformaga va avtomobil tashishga mo‘ljallangan yopiq vagonga yuklash texnologik vaqti (muddati) (soatda bir jismoniy vagonga): 11. Ekskavatorlar yordamida to‘rt o‘qli vagonga shag‘al yuklash texnologik vaqti (muddati) (minutlarda): Izoh. Yuklash muddatiga qo‘shimcha operatsiyalarni bajarish vaqti kiritilgan. 12. Donli yuklarni (har xil don) mexanizatsiyalashgan usulda yuklash texnologik vaqti (muddati) (soat va minutlarda): Izoh. O‘rnatilgan muddatlarga tayyorgarlik va yakuniy operatsiyalarni bajarish vaqtlari kiritilgan. O‘zbekiston Respublikasi temir yo‘l transportida yuk tashish Umumiy foydalanish va umumiy foydalanishda bo‘lmagan joylarida yukni oluvchilar vositalari bilan mexanizatsiyalashgan usulda yuklarni tushirish (bo‘shatish) texnologik vaqti (muddati) 1. Tarali-qadoqlangan yuklarni tagliklardan foydalangan yoki tagliklarsiz paketlangan holda ko‘tarish quvvati 1,5t gacha bo‘lgan yuklagichlarda tushirish (bo‘shatish) texnologik vaqti (muddati) (soatda bir dona yopiq vagonga): Izoh. Tushirish muddatiga 0,15 soatga teng (t 2. Og‘ir vaznli yuklar, konteynerlar, metall va metall buyumlarni ilmoqli yuk ilish moslamali kranlar va avtoyuklagichlar bilan tushirish (bo‘shatish) texnologik vaqti (muddati) (soatda bir dona jismoniy vagonga): Izoh:  1) yuklarni ulanmalarda tashishda, ushbu jadvalda ko‘rsatilgan muddatlar ulanmalardagi yuk massasiga mutanosib (proporsional) ravishda oshadi;  2) vagonlarni yuklash texnik me’yorlari 63 t dan oshiq bo‘lsa, 10 % dan ko‘p oshirilmagan muddatlar qabul qilinishiga ruxsat beriladi. 3. Og‘ir vaznli yuklarni konteynerlarni vagondan tushirish (bo‘shatish) texnologik vaqti (muddati) (soatda bir dona jismoniy vagonga): Izoh. Yuk tushirish muddatiga tayyorgarlik, yordamchi va yakuniy operatsiyalarni bajarish vaqti qo‘shilgan. 4. Elektromagnit plitalar bilan jihozlangan kranlarda metall tushirish (bo‘shatish) texnologik vaqti (muddati) (soatda bir dona jismoniy vagonga): Izoh. Vagonlarni yuklash texnik me’yorlari 63 t dan oshiq bo‘lsa, 10 % dan ko‘p oshirilmagan muddatlar qabul qilinishiga ruxsat beriladi. 5. To‘kiluvchan yuklarni portal kranlarda va greyferlar bilan jihozlangan kranlarda tushirish (bo‘shatish) texnologik vaqti (muddati) (soatda bir dona ochiq yarim vagonga): 6. To‘kiluvchan yuklarni tushirish (bo‘shatish) texnologik vaqti (muddati): Izoh: 1) yoyli kranlar va greyfer sig‘imi 2 m 2) kovshlar bilan jihozlangan ekskavatorlarda tushirish muddatlari ushbu Qoidalar  3) yuk tushirish muddatiga (t 7. Yog‘och mahsulotlarini yukli ilgaklar bilan jihozlangan kranlar asosiy turlari yordamida tushirish texnologik vaqti (muddati) (soatda bir jismoniy vagonga): Izoh: 1) yuk tushirish muddatiga (t 2) yuk ko‘tarish qobiliyati 3 dan 5t gacha bo‘lgan avtoyuklagichlar va avtokranlarda tushirish muddatlari bir vaqtda ikki mexanizm ishlatilgan holatda qabul qilinadi, bir mexanizm ishlatilganda esa mutanosib ravishda 2 baravar oshadi. 8. Sochiluvchan don mahsulotlarini noriyalar bilan jihozlangan qabul qilish qurilmalariga tushirish (bo‘shatish) texnologik (muddati) (minutlarda bir don tashish vagonga): Izoh. Yuk tushirish muddatiga tayyorgarlik, yordamchi va yakuniy operatsiyalarni bajarish vaqti kiritilgan. 9. Maxsus mexanizmlarda yuklar tushirish (bo‘shatish) texnologik vaqti (muddati) (soatda to‘rt o‘qli bir vagonga)1: Izoh : 1) 1 tushirish muddatiga (t 2) 2 vagonni siljitish va mustahkamlash vaqti hisobga olingan. 10. O‘zi harakatlanuvchi avtomobillarni ikki yarusli platforma va avtomobil tashishga mo‘ljallangan yopiq vagondan tushirish (bo‘shatish) texnologik vaqti (muddati) (minutlarda): Izoh:  1) tushirish muddatiga bir minutga teng (ttayyor + tyakun) vaqt kiritilgan; 2) yengil avtomobillar tushirish punktlariga maxsus ikki yarusli platformalar kattalashgan guruhi kelganda har bir keyingi maxsus vagon tushirish muddatiga qo‘shimcha ikki minutga teng me’yoriy vaqt belgilanadi. Ushbu vaqt o‘sib borish tartibida o‘rnatilgan muddatga qo‘shib boriladi. Berilgan vagonlar partiyasidagi 10-chi va keyingi vagonlar tushirish vaqti, har bir vagon uchun 18 minutga teng qabul qilinadi; 3) yengil avtomobillar vagon maydonida, yo‘naltiruvchiga kiraverish va vagondan vagonga o‘tishdagi harakat tezligi yuklash-tushirish va manevr ishlari bajarilishida xavfsizlikni ta’minlash bo‘yicha umumiy talablariga muvofiq o‘rnatiladi. 11. Sement tashuvchi maxsus vagondan (xopper) tushirish (bo‘shatish) texnologik vaqti (muddati) (minutda): Izoh. Yuk tushirish muddatiga tayyorgarlik, yordamchi va yakuniy operatsiyalarni bajarish vaqti kiritilgan. 12. Mineral o‘g‘it tashuvchi maxsuslashtirilgan vagon-tsisternadan tushirish (bo‘shatish) texnologik vaqti (muddati) (soat va minutlarda): Izoh. Yuk tushirish muddatiga tayyorgarlik, yordamchi va yakuniy operatsiyalarni bajarish vaqti kiritilgan. 13. Mineral o‘g‘itlarni mexanizmlar bilan tushirish muddati (soat va minutda): Izoh. Tushirish muddatiga (t 14. Mineral o‘g‘it tashuvchi vagon-mineralovozdan tushirish (bo‘shatish) texnologik vaqti (muddati) (minutda): Izoh. Yuk tushirish muddatiga tayyorgarlik va yakuniy operatsiyalarni bajarish vaqti kiritilgan. O‘zbekiston Respublikasi temir yo‘l transportida yuk tashish Ilova  matni  havolada berilgan. O‘zbekiston Respublikasi temir yo‘l transportida yuk tashish Dozalash punktlarida bitta vagon uchun vazn o‘lchash va dozalash vaqtining muddatlari Izoh. Me’yoriy vaqtda vagonni tarozi platformasiga harakatlantirish va to‘plash yo‘liga olib chiqish. Vagonlarni tortish yukni dozirovka qilmasdan amalga oshirilsa, uni tortish vaqti quyidagi hisobda o‘rnatiladi: bir jismoniy vagonga to‘xtatib, lekin vagonlarni uzmasdan tortish uchun — 1,0 — 1,5 min; vagonlarni uzib tortilganda bir jismoniy vagon uchun 2,5 — 3 min. Vagon tarozilarining o‘tkazish qobiliyati vagonlar bilan tortish va dozirovka ishlarini tashish hajmlariga mos ravishda ta’minlashi kerak. U quyidagi formula bo‘yicha aniqlanadi: Pv = T*60/t bunda T — tortish uskunasining sutka davomida foydali ish vaqti, soat;  t Agar dozirovka punktida qayta ishlashni talab qiluvchi vagonlar soni, hisob qilingandan ko‘p bo‘lsa, unda yoki dozirovka vositalarining qayta ishlash qobiliyatini oshirish, yoki dozirovka-tortish punktlari sonini ko‘paytirish zarur bo‘ladi. O‘zbekiston Respublikasi temir yo‘l transportida yuk tashish O‘zbekiston Respublikasi temir yo‘l transportida yuk tashish To‘kma holda tashishga ruxsat etilgan yuklar Izoh. Sochiluvchan yuklarni maxsus vagonlarga yuklashda yuk jo‘natuvchi yukxatining “Yuk jo‘natuvchi alohida ariza va belgilari” grafasida quyidagi mazmunda belgi qo‘yishi shart: “Maxsus harakat tarkibida tashish yukni oluvchi bilan kelishilgan. Tushirish moslamalari mavjud”. O‘zbekiston Respublikasi temir yo‘l transportida yuk tashish To‘kma xolda qadoqsiz tashiladigan, ularni yuklashda eshik to‘siqlari o‘rnatilishi shart bo‘lgan yuklar ro‘yxati O‘zbekiston Respublikasi temir yo‘l transportida yuk tashish Yuklash va tushirish vaqtida vagonlar buksasiga himoya fartuklari o‘rnatilishi shart va yuk tushirilgandan so‘ng, vagonlarni yuvish yoki tozalash shart bo‘lgan yuklar ro‘yxati Izoh. Yuklar ro‘yxati yangi yuklar nomlari bilan to‘ldirilishi mumkin. O‘zbekiston Respublikasi temir yo‘l transportida yuk tashish O‘zbekiston Respublikasi temir yo‘l transportida yuk tashish Ochiq harakatdagi tarkibda tashishga ruxsat berilgan yuklar ro‘yxati Izoh. Ushbu ro‘yxatda ko‘rsatilmagan yuklar temir yo‘l transporti (infratuzilma egasi, tashuvchi) bilan kelishilgan ushbu yuk turi uchun texnik shartlar bilan ta’minlangan holda ixtisoslashtirilgan konteynerlarda ochiq turdagi tarkibda tashishga yo‘l qo‘yiladi. O‘zbekiston Respublikasi temir yo‘l transportida yuk tashish O‘zbekiston Respublikasi temir yo‘l transportida yuk tashish O‘zbekiston Respublikasi temir yo‘l transportida yuk tashish O‘zbekiston Respublikasi temir yo‘l transportida yuk tashish Izoh. Yuk egasi yoki transport-ekspeditsiyasi korxonasi tomonidan konteyner texnik jihatdan nosoz holda qaytarilgan hollarda konteynerni texnik holati yuzasidan dalolatnoma tuziladi va dalolatnoma vagon ustasi yoki vagonlarni ko‘rikdan o‘tkazuvchi va stansiya navbatchisi yoki konteynerlar bo‘yicha hududiy boshlig‘i (yoki uning topshirig‘iga ko‘ra katta yuk qabul qilib topshiruvchisi) tomonidan imzolanadi. O‘zbekiston Respublikasi temir yo‘l transportida yuk tashish Muzlab qoluvchi yuklarga kiruvchi, uyulgan va sochilgan holda tashiluvchi yuklar ro‘yxati O‘zbekiston Respublikasi temir yo‘l transportida yuk tashish Ko‘p miqdorda tashiluvchi, sochilgan va uyulgan holda yuklarni tashishlarda, ularni muzlab qolishidan saqlashni profilaktik tipik choralari 1. Temir rudasi 1. Temir rudalarini tashishlarda, kuydirilmagan ohak, osh tuzi, taxta qurimlari, somon chiqindilari, somon va qamish sechkasi, qaytma aglomeratlar profilaktik moslama sifatida ishlatiladi. 2. Magnetitli, martitli va gematitli rudalar uchun ohakni qo‘shish me’yorlari 1 — 3%, oxristli va qayin temir rudalari uchun 1 — 4% ortilgan rudaning massasidan. 3. Tuz ortilayotgan rudaning massasidan 0,75% miqdorida qo‘shiladi. Aglomeratsiyaga ketayotgan rudalar uchun, profilaktik moslama sifatida tuzni ishlatilishi taqiqlanadi. 4. Saralangan (elangan), har xil bo‘laklardagi rudalar, martenov rudalar har qatoriga ohak sepilmasdan ortiladi, lekin ohakni vagonning poliga sepiladi. Bunday rudalar ortilganda yukxatining yukning nomi qayd etiladigan grafasida yuk jo‘natuvchi “Saralangan (elangan), marten” deb qayd etish kerak. Yuvilgan rudalar va suvlangan joylardan olingan rudalar uchun tuzlar ishlatiladi, ohakni ishlatish man etiladi. 5. Yukning orasiga profilaktik moslamalarsiz, lekin moslamalar vagonning poliga sepilgan quyidagi yuklar tashiladi: a) yuvilgan burdalangan rudalar; b) kuydirilgan maydalangan rudalar; v) sovutilgan quruq aglomeratlar; g) maydalangan va saralangan (elangan), har xil bo‘laklardagi rudalar; d) maydalangan magnit temir rudalar. 6. Barcha rudalar, profilaktik moslamalarsiz ortilishi mumkin, agar ushbu yuklar muzlatilishi va quritilishi shartlari bajarilganda. 2. Marganets rudasi 7. Marganets rudasi tashilganda profilaktik moslama sifatida tuz, yog‘och qirindilari, somon chiqindilari, somon va qamish sechkalari qo‘llaniladi. Bo‘laklangan marganets rudasi profilaktik moslamalarni qo‘llanmasdan tashiladi. 3. Xromit rudasi  8. Saralangan (elangan) xromit rudasining bo‘lakchalari o‘lchamlari 20 mm va undan ortiq bo‘lganda profilaktik moslamalardan qo‘llanmagan holda tashiladi; Oddiy xromit rudasini barcha iste’molchilarga (o‘tga chidamli zavodlardan tashqari) ortilganda kuydirilgan ohak bilan sepilish miqdori 1 dan 2% gacha yoki osh tuzi bilan rudaning massasidan 0,75 dan 1% gacha bo‘lgan miqdorda. O‘tga chidamli oddiy xromit rudasi zavodlar tomonidan 15-noyabrdan 15-martgacha bo‘lgan davrda faqat yukni oluvchi roziligi bilan ortilishi mumkin. 4. Shpat plavikli 9. Shpat plavikli yog‘och qirindilari yoki tuz bilan sepilib va to‘ldirilib tashiladi. 5. Yuvilgan ohak. Aglomerat namlangan 10. Yuvilgan ohak va namlangan aglomerat faqat yilning issiq mavsumlarida tashiladi. Suvlangan ohak maydalangan (ohak chiqindilari) yilning issiq mavsumlarida tashiladi. Sovuq mavsumda faqat yukni oluvchi roziligi bilan ortilishi mumkin. 6. Shlak granullangan 11. Ho‘l granulatsiya qilinganda shlaklar ortishdan oldin suvsizlantirilishi yoki muzlatilishi kerak. Bir kun ichida qisqa muddatli tashishlarda granullashtirilgan namligi 20% gacha bo‘lgan va namliklari miqdori vagonning tormoz qismlarini muzlab qolishi va muzlama hosil bo‘lishiga yo‘l qo‘ymasa, shlaklarni ortishga ruxsat beriladi. 12. Shlaklar ishlab chiqarilganda, basseyn va suvlarda granulatsiya qilinganlar, yilning sovuq mavsumida mahalliy sharoitlarga ko‘ra, namlikni kamaytirishga yo‘naltirilgan, quyidagi profilaktik choralar qilinadi: granulatsiya qilish basseyn oldida maxsus maydoncha ajratish; maxsus maydoncha bo‘lmagan holda, basseynni bir bo‘limini oraliq ombor sifatida, shlaklarni vagonga ortgunga qadar saqlanishi uchun ajratish; oraliq omborlarda shlak tinch holatda tutiladi, sharoit mumkin bo‘lgan joylarda esa, shlak mexanizmlar bilan kovlanib turiladi. 13. Granullashtirilgan shlaklar, yarim quruq granullashtirish uskunalarida ishlab chiqarilganda quyidagi talablarga rioya qilish kerak: shlakni ortiqcha namlanishini oldini olish maqsadida barabanga uzatiladigan suvning miqdorini tartibga solish, omborning tagida suv yig‘ilishini oldini olib suvlarning ariqchalarini doimo tozalab turish, mavjud mexanizmlar yordamida bor shlaklarni aralashtirib turib, ortish yo‘llarining oldiga suv oqib ketishini ta’minlovchi baland konus shaklida to‘plab qo‘yish. 7. Rangli rudalarning konsentratlari 14. Namligi 2% gacha bo‘lgan konsentrat yopiq vagonlarda profilaktika vositalaridan foydalanmagan holda tashiladi. Konsentratlarni maxsus metall konteynerlarda tashish, yukning namligi foizining miqdoridan qat’iy nazar profilaktika vositalaridan foydalanmagan holda tashiladi. 15. Yog‘och qirindilar, Namligi 2% dan 8% gacha bo‘lgan konsentratlar ortishda vagonning poliga sepiladi, namligi 8% dan 12% gacha bo‘lsa ularni ikki qatorli qatlamli, har qatlamidagi konsentratlarni bo‘laklab (bloklarga) o‘lchami 70x80 cm va massasi 250 kg oshmaydigan holda to‘ldiriladi. 16. Bo‘ylama va ko‘ndalang kesma joylar tepasigacha quruq yog‘och qirindilari bilan to‘ldiriladi va zichlantiriladi. Bundan tashqari, quruq yog‘och qirindilari vagon devorlari oldiga ortilgan yuk balandligi bo‘yicha sepiladi. 17. Baritli konsentratlar vagonlarga quritilgan holda ortiladi (namlik miqdori 4% ko‘p bo‘lmagan). Baritli konsentratlar namligi 12% gacha bo‘lsa oz miqdorda muzlatilgan holda alohida bo‘laklar va palaxsali turlarda ortiladi. 18. Klinker tsinkli namligi 12 — 14% va bo‘lakchalar o‘lchamlari 30 — 40 mm bo‘lganda vagonlarga ozgina muzlatilgan holatda ortiladi. 19. Namligi 22 — 25% bo‘lgan qo‘rg‘oshin keklari ortishdan oldin vagonning ichki yuzasiga filtrlangan matolar to‘shaladi, vagonning poliga esa 60 mm qalinlikdagi quruq yog‘och qirindilar to‘shaladi. 8. Kolchedan oltingugurtli (oddiy va flotatsionli) 20. Namligi 2% dan ko‘p bo‘lmagan rudalar va flyuslar profilaktika vositalaridan foydalanmagan holda tashiladi. Mis rudalari va flyuslarda katta miqdordagi namlik bo‘lganda ularni ortishdan oldin muzlatilishi kerak. Ko‘rsatilgan yuklar vagonning poliga muzlab yopishib qolmasligi uchun, ortishdan oldin vagonning poliga 60 mm qatlamdagi quruq yog‘och qirindilari to‘kib tashlanadi. Mis rudalarni ortish jarayonida vagonning butun maydoni bo‘yicha ortish balandligining har 300 — 400 mm rudalar tekislanadi, shundan keyin 30 millimetrdan kam bo‘lmagan qatlamda quruq yog‘och qirindilari to‘kib tashlanadi, so‘ngra rudalarni bir tekis qatlamda ortiladi. 21. Kolchedan oltingugurtli (oddiy va flotatsionli) qishki mavsumda faqat yukni oluvchi roziligi bilan ortiladi. 9. Nikel rudasi 22. Nikel rudasi yuqori darajali namlikka ega. Nikel rudalarini vagonlarga ortishdan avval, ularni oldindan puxta ravishda muzlatilishi kerak. Vagonga ortishdan oldin uning poliga somon yoki qamish qatlamini 60 mm kam bo‘lmagan qalinlikda to‘kib tashlanadi. Nikel rudalarni ortishda profilaktik moslamalar sifatida zarrachalari 1,1 millimetr o‘lchovdagi bo‘lgan osh tuzi ishlatiladi. Ortish oldidan vagonning poliga osh tuzi bir tekis qatlamda to‘kib tashlanadi. Bundan tashqari, ortishdan oldin rudani to‘planib turgan joyida tuz sepiladi va vagonlarga ortish jarayonida greyfer bilan qorishtiriladi. Osh tuzining ortishdagi umumiy sarfi ortilayotgan rudaning og‘irligidan 0,5% tashkil etadi. 10. Boksitlar 23. Namligi 5% va undan ortiq bo‘lgan sement va qora metall zavodlarining boksitlari ortishda kuydirilmagan ohak ishlatiladi, uni vagonning poliga qalinligi 15 mm dan (har bir vagonga 250 kg) kam bo‘lmagan qalinlikda sepiladi. Abraziv sanoatlarining zavodlariga boksitlarni ortishda, vagonning poliga quritilgan yog‘och qirindilari 50 mm dan kam bo‘lmagan qalinlikda sepiladi (har bir vagonga 250 kg). Qishki mavsumda boksitlarni tashishda vagonning poliga quritilgan yog‘och qirindilari 50 mm dan kam bo‘lmagan (har bir vagonga 250 kg) qalinlikda sepiladi. Quritilgan yog‘och qirindilari bo‘lmagan taqdirda yuqorida ko‘rsatilgan me’yorda kuydirilmagan ohak ishlatiladi. Tashqaridagi havoning harorati minus 15 ºC daraja va undan past bo‘lgan hollarda, boksitlarni kovlash yo‘li bilan muzlatish amalga oshiriladi. Muzlatilgan boksitlarning bo‘laklari va palaxsalari vagonlarga ortilganda vagonning poliga profilaktik moslamalar sepilmaydi. 11. Ko‘mirlar tosh va qo‘ng‘ir 24. 7% dan ortiq bo‘lgan namlikdagi tosh ko‘mirlarni va 30% dan ortiq namlikdagi qo‘ng‘ir ko‘mirlarni tashishda yuk jo‘natuvchilar quyidagi profilaktik choralarni ko‘rishlari kerak: ko‘mirlarni moylashtirish; quruq va nam ko‘mirlarni aralashtirish; oldindan ko‘mirlarni muzlatish; ko‘mirni yog‘och qirindilari bilan sepish; niogrin; severin. 25. Moylashtirish, koks va kimyo sanoatining og‘ir moylari bilan havo atmosfera haroratining quyidagi me’yorlarida amalga oshirilishi kerak: harorati minus 15 ºC darajasigacha moylar umumiy ortiladigan yukning 1% miqdorida. Ko‘mirning namligi 10% dan oshmagan hollarda moylashtirish uchun ishlatiladigan moylarni miqdorini 0,75% gacha qisqartirish mumkin; harorati minus 15 ºC darajadan minus 20 darajagacha bo‘lganda moy miqdori umumiy ortiladigan ko‘mirning 1,5 % miqdorida qo‘shiladi; harorati minus 20 ºC darajasidan past bo‘lganda moy miqdori umumiy ortiladigan ko‘mirning 2% miqdorida qo‘shiladi. Koks va kimyo sanoatining og‘ir moylari bilan moylashtirish maxsus moylashtirish uskunalari yordamida amalga oshiriladi. Moylashtirilish uskunalari bo‘lmaganda yoki ularning ishdan chiqqan vaqtlarida nam ko‘mirlarni tashilishi 24 punktda ko‘rsatilgan boshqa profilaktik moslamalarini qo‘llanish usuli bilan tashish mumkin. 26. Quruq ko‘mirga nam ko‘mirni qo‘shish qatlamli sepish yo‘li bilan amalga oshiriladi, bunda quruq ko‘mirning bir qatlami vagon poliga va ikki qatlam ortish balandligi bo‘yicha yotqiziladi. 27. Nam ko‘mirlarni yog‘och qirindilari bilan sepilishi uch qatlamda amalga oshiriladi. Birinchi qatlami 30 — 40 mm qalinlikda polning butun maydoniga yoyiladi, ikkinchi va uchinchi qatlamlari mos ravishda vagonning 1/3 va 2/3 qismlari ortilganda 20 — 30 mm qalinlikda ko‘mirning butun usti qatlamiga yoyiladi. 28. Yilning sovuq mavsumida shlamni faqat muzlatilgan holda tashishga ruxsat etiladi. 29. Profilaktikaning suyuq moslamalari — niogrin yoki severin bilan ishlov berish quyidagi tartibda amalga oshiriladi: a) havo harorati minus 10 ºC darajagacha bo‘lganda vagonning poli va devorlari to‘rt o‘qlik yarim ochiq vagonlar uchun 20 — 25 kilogramm, olti o‘qlik yarim ochiq vagonlar uchun 30 — 35 kilogramm profilaktik suyuqlik bilan ishlov beriladi; b) havo harorati minus 10 ºC darajadan 20 darajagacha bo‘lganda vagonning poli va devorlari, ushbu punktning “a” kichik punktida ko‘rsatilgandek bajariladi, hamda ko‘mirning namligiga qarab ortilayotgan ko‘mirga suyuqlik quyidagi miqdorda kiritiladi: 9% — 0,54÷0,6% gacha ortilayotgan ko‘mirning miqdoridan; 9% — 0,8% ortiq ortilayotgan ko‘mirning miqdoridan; v) havo harorati minus 20 ºC darajadan kam bo‘lganda vagonning poli va devorlari ushbu punktning “a” kichik punktida ko‘rsatilgandek bajariladi, va suyuqlik ortiluvchi ko‘mirning miqdoriga, ko‘mirning namligiga qarab quyidagi miqdorda 9% — 0,8% gacha ortilayotgan ko‘mirning miqdoridan; 9% — 1% ortiq ortilayotgan ko‘mirning miqdoridan. Niogrin yoki severinlarni ortilinayotgan ko‘mir miqdoriga qo‘shilish miqdori barcha holatlarda 1% dan oshmasligi kerak. 30. Profilaktika uchun suyuq profilaktik moslamalar niogrin va severin ishlatilganda quyidagi shartlar bajarilishi kerak: Ko‘mirning tashish davomiyligi ikki sutkadan oshmasa niogrin va severin bilan vagonning poli va devorlariga ishlov berilishi ushbu punktning “a” kichik punktida ko‘rsatilgandek bajariladi. suyuqlik forsunka yo‘li bilan vagonning poli va devorlariga sepiladi, shuningdek, vagonlarga ortilishida ko‘mirning massasiga bir me’yorda kiritiladi; niogrin va severin yetarli past haroratda qotib qolishiga ega, shuning uchun ularni ko‘mir va vagonning ichki qoplamasiga forsunkali sepish isitmasdan amalga oshiriladi.; niogrin ko‘mirning muzlab qolishidan saqlanishi uchun havoning tashqaridagi harorati minus 25 ºC darajagacha bo‘lganda, severin — minus 25 ºC darajadan past bo‘lganda qo‘llaniladi. 12. Yonuvchi slanslar 30. Yonuvchi slanslar muzlatilgan holda yoki yuklarni yog‘och qirindilari, somon, qamish, mayda torflar bilan qatlama sepilgan holda ortiladi . 13. Qum. Mayda shag‘al. Ballast 31. Qum (qurilish uchun, quyma va kvarsli), hamda mayda shag‘al, shag‘al va ballast yilning sovuq mavsumida karyerlarning tepa quruq qatlamlaridan olib ortilishi kerak. Agar bunday ortishning imkoni bo‘lmaganda, hamda qumning namligi yuqori bo‘lgan hollarda, uni ortilishi muzlama sharoitida muzlatilgandan so‘ng amalga oshiriladi. Buning uchun qazib olishda va boyitishlarda ularning ko‘p marotaba sochilishi (kavlanishi) yoki temir yo‘l ortish joylarida alohida maxsus maydonchalar ajratilishi qumni muzlatilib katta bo‘laklarda ortish maqsadida. 32. Yilning sovuq mavsumida yer osti suvlarining darajasidan pastroq qatlamidan qumlarni ortish man etiladi. 14. Loy. Gips toshlar 33. Loy (oddiy va yong‘inga chidamli), hamda tosh (gipsdan maydalangan) quritilgan yoki muzlatilgan holda ortilishi kerak. Kaolinali loy quruq holda quritish moslamalaridan olingan korj ko‘rinishida tashiladi. Quritish moslamalari bo‘lmagan taqdirda, Kaolinali loy muzlatilgan holatda orasiga koalin quruq bo‘laklari sepilgan va to‘ldirilgan holda tashilishi kerak 15. Boshqa muzlab qoluvchi yuklar 34. Yuk jo‘natuvchi va yukni oluvchilar o‘rtasida kelishilgan holda muzlab qoluvchi yuklar, muzlab qoluvchi yuklarga kiruvchi, to‘kilgan va uyulgan holda tashiluvchi yuklar ro‘yxatiga kiritilgan (O‘zbekiston Respublikasi umumiy foydalanish temir yo‘l transportining yuklarni tashish Qoidalarining  32-ilovasi ), ushbu ilovada profilaktika vositalari o‘rnatilmagan hollarda (masalan, vermikulit konsentrati, ohak uni, dolomit uni, pirit ogarkalari), muzlab qolishdan himoya qilish uchun muzlatilib, nam mahsulotlarni quruq mahsulotlar bilan qorishtirilib yoki boshqa usullar bilan amalga oshiriladi. O‘zbekiston Respublikasi temir yo‘l transportida yuk tashish Umumiy foydalanish temir yo‘llarida tashishga ruxsat etilgan tez buziladigan yuklarning ro‘yxati hamda ularning issiqlik, texnologik qayta ishlash va yil davriga ko‘ra tashish muddatlari 1. Refrijerator va izotermik vagonlarda tashiladigan go‘sht va go‘sht mahsulotlarini yilning davriga ko‘ra tashish muddatlari ro‘yxati, sutkalarda: Izoh: 1) so‘yilgandan keyin sovutilgan go‘shtning saqlanish muddati 4 sutkadan oshmasligi kerak, sovutilgan qushning go‘shti va sovutilgan go‘shtning saqlanishi — 2 sutka; 2) muzlatilgan go‘sht faqat refrijerator vagonlarda, 0 ºC darajadan minus 3 darajagacha. Muzlatilgan go‘shtning ortishdan oldin saqlash muddati so‘yilgan vaqtdan 5 sutkadan oshmasligi kerak; 3) tashish uchun taqdim etilayotgan 0 ºC darajadan minus 3 darajagacha haroratda bo‘lgan kolbasalarni, pishirib dudlangan va yarim dudlangan kolbasalarni to‘plab turish davri 5 kundan, minus 7 darajadan minus 9 darajagacha bo‘lgan haroratda 10 kundan oshmasligi kerak; 4) ortish davrida harorati 0 ºC darajadan plyus 6 darajagacha bo‘lgan eritilgan osh yog‘larning, tashilishi va saqlanishining umumiy davomiyligi 30 kundan ortmasligi kerak; 5) harorati 0 ºC darajadan plyus 6 darajagacha bo‘lgan cho‘chqa go‘shtidan xomdudlangan mahsulotlarni, ortishdan oldin saqlash davomiyligi 15 kundan ortmasligi kerak; 6) germetik o‘rovlardagi eritilgan osh hayvon yog‘lari yil davomida yopiq izotermik vagonlarda sovutilmagan holda va tashishlarning uzoqligiga qaramasdan tashiladi xamda refrijerator vagonlarda harorat rejimini o‘rnatmagan holda yoz davrida — 20 kunga, o‘tish va qish davrlarida 30 kunga; 7) agar saqlanish muddati ortilgunga qadar yuqorida ko‘rsatilgandan ortiqroq bo‘lsa, “*” belgi bilan belgilangan muddatlar qisqartiriladi. 2. Refrijerator va izotermik vagonlarda tashiladigan baliq va baliq mahsulotlarining yil davrlarida tashish muddatlari sutkada: Izoh: 1) haroratga qarab muzning miqdori sovutilgan baliqning ortish paytida yilning o‘tish davrida kamaytirilishi mumkin, lekin baliq miqdoridan 50 % dan kam bo‘lmasligi kerak; 2) yopiq vagonlarda tashiladigan yuklar: Quritilgan baliqlarni, yil mobaynida 30 kun muddatgacha; Sovuq usulda dudlangan baliq (selddan tashqari) qish davrida 10 sutkagacha; Tuzlangan baliq, tuzlanishi 10 % do 14 % — o‘tish davrida 10 sutkagacha, qish davrida 30 sutkagacha;  Tuzlangan baliq, tuzlanishi 14 % ortiq, yozgi mavsumda 10 sutkagacha, o‘tish va qish davrlarida 30 sutkalik muddatgacha; tuzlangan seldni tuzlanishi 10 % ortiq, — qish davrida 30 sutkagacha bo‘lgan muddatda. 3) tirik baliq tashiluvchi vagonlarda tirik baliqni yil mobaynida 2 sutkagacha bo‘lgan muddatlarda tashiladi; 4) yuk jo‘natuvchi yukni tashishga topshirishda va sifat sertifikatini rasmiylashtirishda, ishlab chiqarishdan manzil temir yo‘l stansiyasida tushirilgunga qadar bo‘lgan davrning umumiy davomiyligi quyidagidan oshmasligi kerak:  30 sutkadan — sovuq uslub bilan dudlangan baliq mahsulotlari va quritilgan (boltiq lososlaridan va qorabellik selddan tashqari) va tuzlangan losos metal idishlardagi sovuq uslubda dudlangan baliqlar (seld ivasidan tashqari);  20 sutkadan — sovuq uslub bilan dudlangan boltiq lososlari va qorabellik seldlardan baliq mahsulotlari; 15 sutkadan — muzlatilgan issiq uslubda dudlangan hamma turda ishlov berilgan baliqlar, muzlatilgan krab qalamchalari, atlimer paketlardagi tinchokean seldi; muzlatilgan baliq va baliq filesiga — o‘rnatilgan amaldagi texnik jihatdan tartibga solish sohasidagi normativ hujjatlari bo‘yicha saqlash muddatlari. Muzlatilgan har xil turdagi baliqlarni vagonlarda tashishda ortilgan mahsulotning partiyasi uchun eng kichik saqlash muddatini inobatga olish kerak. Ortishgacha bo‘lgan saqlash davomiyligi texnik tartibga solishdagi amaldagi me’yoriy hujjatlarda o‘rnatilgan haroratlarda 30 sutkadan oshmasligi kerak bankadagi osetr donali, konservantlarsiz tayyorlangan ikralari uchun, 25 sutkani — sovuq uslubda dudlangan antiseptiksiz tayyorlangan seld uchun, boshqa hollarda ushbu yuklarning tashish muddatlari qisqartiriladi;  5) “-**” ushbu belgi qo‘yilgan chiziqlar, bunday hollarda tashishga yo‘l qo‘yilmasligini bildiradi. 3. Izotermik va yopiq vagonlarda tashiladigan, meva va sabzavotlar, kartoshkalar ro‘yxati, yilning davriga ko‘ra belgilangan tashish muddatlari sutkalarda: Izoh: 1) erta pishar olmalarning tashish muddatlari 10 sutkadan oshmasligi kerak; 2) “-” belgisi, bunday tashishlar amalga oshirilmaydi degan ma’noni bildiradi; 3) “*” belgisi, ushbu cheklov muddatlari kartoshkani kechki navlarini, qishki saqlash mavsumidan keyin tashishlar uchun belgilanganligini bildiradi; 4) 17 punktda sur’atda, ildiz va yosh ildiz sabzavotlari ko‘katlari bilan, maxrajda — ko‘katlarsiz; 5) “**” belgisi, ushbu cheklov muddatlari nuqsonsiz ko‘k bananlar va sariq mevali bananlarni tashishlar uchun belgilanganligini bildiradi;  6) yuk jo‘natuvchi yukni tashishga topshirishda va sifat sertifikatini rasmiylashtirishda, yukni yig‘ib olish muddatidan, uni manzil stansiyada tushirilishiga qadar umumiy davomiyligi quyidagilardan oshmasligi kerak: 10 sutka erda o‘stirilgan bodringlar, olma, gilos, smorodina va krijovniklar uchun; 15 sutka — qovoqchalar, baqlajon, shirin qalampir, o‘rik va shaftoli uchun;  25 sutka — olxo‘ri, olcha, olma va nokning erta pishar navlari uchun;  7 oy — karamning yangi saqlash sifati yaxshi navlari uchun:  6 oy — saqlash muddati yaxshi bo‘lgan navlari uchun;  4 oy — saqlash muddati qoniqarli bo‘lgan navlari uchun;  5 oy — kartoshkalarning iste’mollanuvchi yangi botanik navlari uchun. 4. Sut va sut mahsulotlari, konserva mahsulotlari va boshqa tezbiziluvchan yuklar ro‘yxati va ularning izotermik va yopiq vagonlarda yilning davriga ko‘ra belgilangan tashish muddatlari sutkada: Izoh: 1) eritilgan moyni tashish qish va o‘tish davrlarida tashqi harorat Selsiy gradusi plyus 5 dan kamroq bo‘lganda yopiq vagonlarda tashish mumkin; 2) sovutilmagan oziq-ovqat tovuq tuxumlari yozda tashqari harorat Selsiy gradusi plyus 25 dan ortmagan hollarda yopiq vagonlarda tashiladi; 3) pasterizatsiya qilinmagan pivoni tashishga topshirishda, yuk jo‘natuvchi uning saqlanishi va tashishni umumiy muddati mahsulotning me’yoriy hujjatlarida o‘rnatilgan, kafolatlangan saqlash muddatidan ortmasligi kerak; 4) shampan sharobi issiqlik ishlovida o‘tkazilgan yoz davrida yopiq vagonlarda tashiladi, tashqi harorat ortish punktida Selsiy gradusida plyus 30 dan oshmasligi kerak, oraliq mavsumda sovuq tushgan vaqtda yopiq vagonlarda tashilmaydi; 5) lateks (suyuq kauchuk)yuk egalarining izotermik vagonlarda tashiladi sovutilgan yoki isitilgan holda tashish uzoqligiga qaramasdan yuk kuzatuvchilar kuzatuvi ostida. O‘zbekiston Respublikasi temir yo‘l transportida yuk tashish Kartoshka va meva-sabzavotlarni vagonlarga tarasiz to‘kilgan holda ortishdagi balandlik me’yorlari Izoh: 1) qizilcha, tarvuz va oshqovoqlarni tashishda vagonning poliga va devorlariga ortilgan balandlik bo‘yicha 10 m iborat quruq poxol to‘shalishi kerak; 2) qovunlarni tarasiz tashilishi mumkin emas; 3) qovunlar qutili poddonlarga va qutilarga joylashtiriladi. O‘zbekiston Respublikasi temir yo‘l transportida yuk tashish Yuk jo‘natuvchi tomonidan o‘rnatilgan tashish rejimlari (sovutish, isitish va shamollatish)  Izoh. Maxsus kameralar mavjud bo‘lganda uzum yukini refrijerator vagonlariga ortishdan oldin harorati plyus 12 ºC darajadan plyus 2 ºC darajagacha sovutib olinadi. O‘zbekiston Respublikasi temir yo‘l transportida yuk tashish Ochiq platformalarda va maydonchalarda saqlanishi mumkin bo‘lgan yuklarning ro‘yxati O‘zbekiston Respublikasi temir yo‘l transportida yuk tashish Izoh. * — shikastlanish sabablari ko‘rsatishda, nosozlikning mohiyati va uning kelib chiqishini aks ettirish kerak, ya’ni uning kelib chiqishi yangi paydo bo‘lganmi, yoki nosozlik avvaldan bo‘lganmi, shikastlangan (namlangan) joylar qayerda joylashgan bo‘lgan, joylarda bo‘shliq bo‘lganmi, bo‘lsa u qanday o‘lchamda bo‘lgani, necha dona yoki qancha og‘irlikdagi yuk ushbu bo‘shliqqa yoki shikastlangan joylarga sig‘ishi mumkin bo‘lgan. Shikastlangan yuklar yoki bo‘shliqlar bo‘lmagan holda, ushbu to‘g‘risida dalolatnomada ko‘rsatib o‘tish kerak. O‘zbekiston Respublikasi temir yo‘l transportida yuk tashish Izoh: 1) shikastlanish sabablari ko‘rsatilganda, nosozlik sabablarini aniqlashda, nosozlikning mohiyatini va uning kelib chiqishini aks ettirish lozim, ya’ni uning kelib chiqishi yangi paydo bo‘lganmi, yoki nosozlik avvaldan bo‘lganmi, kuzovning qoplamasining qurib ketishi oqibatidami yoki ta’mirlash ishlarining texnologiyasining buzilishidanmi, shu bilan birga chiqarilgan xulosani tasdiqlovchi holatlarni ko‘rsatib o‘tilishi shart; 2) dalolatnomani ikki nafar xodim imzolashi kerak: vagon xo‘jaligi va stansiyaning xodimlari, qolgan lavozimlar nomi o‘chiriladi. O‘zbekiston Respublikasi temir yo‘l transportida yuk tashish O‘zbekiston Respublikasi temir yo‘l transportida yuk tashish O‘zbekiston Respublikasi temir yo‘l transportida yuk tashish "}]